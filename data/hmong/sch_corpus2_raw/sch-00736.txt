Siv Yis los kav ntuj thiab pab noob neej ntiaj teb thaum ua neej thiab
dab tseem nyob nphoo ntxuas Siv Yis tau rov qab mus saum ntuj tom qab
uas Siv Yis tua dab noj nyoos haus txias tas lawm, thiab tau nrog Sub
Tuam lawv sib tua tas, Siv Yis yeej tas nrho ob yam uas Siv Yis nrog
sib tua, txog thaum kawg Siv Yis swb nws tij laug Ntxwj Nyoog, ces Siv
Yis thiaj li rov qab lawm, ncua ntuj uas Siv Yis kav ntuj tib neeg
tsis txawj tuag, tsis paub tias Siv Yis kav tau ntev npaum li cas
txhiab xyoo.
Buddha tshwm sim los kav ntuj thiab qhuab qhia noob neej kom muaj kev
ncaj ncees rau lub ntiaj teb tsis paub tias Buddha los kav tau pes
tsawg xyoo es Buddha li tuag. Thaum Buddha tsim tau tej kev cai ncaj
ncees los kav neeg ntiaj teb ntawd, tsuas pub txoj kev cai kav li 2500
xyoo xwb ces tas zwm txwv lawm. Tam sim no twb yog 2553 xyoo lawm nws
tas zwm txwv los tau 53 xyoo lawm. Buddha los tau 543 xyoo xwb ces
Yahshua twb los tshwm sim lawm thaib.
Yahshua los sis Yesxus los kav ntuj qhuab qhia tib neeg kev ncaj ncees
tsis paub tias tau pes tsawg xyoog es Yahshua ho raug tua tuag lawm
thiab, nyob hauv Yahshua cov lus qhuab qhia hais tseg tias kom sawv
daws suav ntsoov thaum Yahshua tuag mus txog ntuas xyoo 2000 mas
Yahshua yuav rov los coj cov ntseeg mus nrog Yahshua nyob pem ntuj
ceeb tsheej no, mas tib neeg thiaj suav txij li hnub uas Yahshua tuag
los txog ntua rau thaum uas txwm nkaus 2000 xyoo los tsis pom tus tswv
Yahshua  los coj sawv daws li. Ces Yahshua lub zwm txwv uas los qhuab
qhia kom neeg ntiaj teb los ntseeg nws ntawd los xaus kiag rau xyoo
2000 xyoo ntawm tus tswv Yesxus lawm ntag. Piv tias Yesxus lub koob
meej yeej huam kav kho mob nkees thiab qhia noob neej los ntseeg nws
ces tas kiag rau xyoo 2000 lawm.
Qhov no lawm tom yuav muaj dua ib tug los kav thiab yuav qhia dua ib
txoj kev cai ntsiab rau noob neej kom los ntseeg tus ntawd tas nrho
mus lawm yav tom ntej.
YTK

Koj puas muaj ib phau ntawv hais txog Siv Yis na yawg?  Kuv xav yuav
los nyeem kom kuv paub koj tus Siv Yis no thiab.

Thov pais school lauj....

Post by Yaj Tshaj Koob
Siv Yis los kav ntuj thiab pab noob neej ntiaj teb thaum ua neej thiab
dab tseem nyob nphoo ntxuas Siv Yis tau rov qab mus saum ntuj tom qab
uas Siv Yis tua dab noj nyoos haus txias tas lawm, thiab tau nrog Sub
Tuam lawv sib tua tas, Siv Yis yeej tas nrho ob yam uas Siv Yis nrog
sib tua, txog thaum kawg Siv Yis swb nws tij laug Ntxwj Nyoog, ces Siv
Yis thiaj li rov qab lawm, ncua ntuj uas Siv Yis kav ntuj tib neeg
tsis txawj tuag, tsis paub tias Siv Yis kav tau ntev npaum li cas
txhiab xyoo.
Buddha tshwm sim los kav ntuj thiab qhuab qhia noob neej kom muaj kev
ncaj ncees rau lub ntiaj teb tsis paub tias Buddha los kav tau pes
tsawg xyoo es Buddha li tuag. Thaum Buddha tsim tau tej kev cai ncaj
ncees los kav neeg ntiaj teb ntawd, tsuas pub txoj kev cai kav li 2500
xyoo xwb ces tas zwm txwv lawm. Tam sim no twb yog 2553 xyoo lawm nws
tas zwm txwv los tau 53 xyoo lawm. Buddha los tau 543 xyoo xwb ces
Yahshua twb los tshwm sim lawm thaib.
Yahshua los sis Yesxus los kav ntuj qhuab qhia tib neeg kev ncaj ncees
tsis paub tias tau pes tsawg xyoog es Yahshua ho raug tua tuag lawm
thiab, nyob hauv Yahshua cov lus qhuab qhia hais tseg tias kom sawv
daws suav ntsoov thaum Yahshua tuag mus txog ntuas xyoo 2000 mas
Yahshua yuav rov los coj cov ntseeg mus nrog Yahshua nyob pem ntuj
ceeb tsheej no, mas tib neeg thiaj suav txij li hnub uas Yahshua tuag
los txog ntua rau thaum uas txwm nkaus 2000 xyoo los tsis pom tus tswv
Yahshua Â los coj sawv daws li. Ces Yahshua lub zwm txwv uas los qhuab
qhia kom neeg ntiaj teb los ntseeg nws ntawd los xaus kiag rau xyoo
2000 xyoo ntawm tus tswv Yesxus lawm ntag. Piv tias Yesxus lub koob
meej yeej huam kav kho mob nkees thiab qhia noob neej los ntseeg nws
ces tas kiag rau xyoo 2000 lawm.
Qhov no lawm tom yuav muaj dua ib tug los kav thiab yuav qhia dua ib
txoj kev cai ntsiab rau noob neej kom los ntseeg tus ntawd tas nrho
mus lawm yav tom ntej.
YTK
Thov pais school lauj....- Hide quoted text -
- Show quoted text -
Cov phooj ywg, cov saub no tus twg nyob nruab deg?
tus twg yog tus nyob rau npoob nqhuab?
tus saub nyob tom qab ntoos ned yog tus twg?
kuv xav paub thiab laiv.
nyob zoo

py tshooj koob-- kuv tsis paub tias koj ho muab koj cov information
qhov twg los, tab sis raws li paub los ntawm hmoob tej txuj ci xws li
kev neeb yaig thiab zaj qeej mas siv yis tsis yog ib tug kav ntuj los
yog kav ntiaj teb.  siv yis mas tsuas yog ib tug txawj txawj ua neeb
thiab ua neeb leej leej xwb.  siv yis tau kho tus neeg twg lawm ces
yeej zoo hlo xwb.  pheej ua li no ces neeg ntiaj teb thiaj pheej tsis
muaj cov tuag coob ces ntxwg nyoog tsis tau pej xeem ces muaj ib zaug
ntxwg nyoog thiaj tuaj hu siv yis mus ua neeb kho ntxwg nyoog tus tub
ntxawg ces ntxwg nyoog tuaj muab siv yis tus tub ntxawg coj mus ua tus
npua kho.  siv yis tsis paub ces siv twb muab ua neeb kho tag thiab
twb muab nqaij noj tag kua haus tag.  thaum siv yig rov qab los ntiaj
teb ces siv yig los txog ib tog kev ces mam mam los ntsib siv yis tus
tub twb tuag los mus, twb coj tau siv yis tus heev nyuj thiab tus lau
qaib los lawm.  siv yis thiaj hu kom nws rov qab nrog siv yis los tsev
no, tab sis siv yiv tus tub teb tias, koj twb noj kuv nqaij haus kuv
kua tag lawm ces kuv rov tsis tau lawm.  siv yis thiaj rho nws cov twj
neeb twj yaig nrom mus khav los khav tsis tau lawm ces siv yis thiaj
chim thiab tu siab heev ces siv yis thiaj muab siv yis cov twj neeb
nrom rau ntiaj teb ces siv yis thiaj tso xov rau siv yis poj niam hauv
ntiaj teb kom muab qeej xib xyoob thiab nruas dua tau coj los ua plag
ua xau rau siv yis vim siv yis tsis rov los rau ntiaj teb lawm.  txij
thaum ntawd los ces tib neeg hmoob thiaj li khaw siv yis cov paj hmoo
coj los ua neeb ua yaig xwb ces thiaj tsis leej heev lawm thiab tib
neeg hmoob thiaj li pheej muab qeej thiab nruas pob ca coj los pam
neeg tuag los mus lawm.  qhov dab neeg paub mas tsuas yog li no xwb.
ib qhov good point - zaj dab neeg no yog ib qho good lesson qhia rau
hmoob tias peb hmoob yuav tau tsis txhob ruam ruam thiaj tsis mag luag
lwm tus muab yus txov.

Hmoob ib txwm txhua tus tib neeg yeej paub tias muaj Ntxwg nyoog, tab
sis tsis paub qhov tseeb xyov Ntxwg nyoog yog neej los yog dab.
Ntxwg nyoog yog noob neej li peb no ntag, ua li nev Ntxwg nyoog hos
los qhov twg los? Ntxwg Nyoog muaj niam muaj txiv, Ntxwg
Nyoog niam thiab txiv ho los qhov twg los thiab hu li cas.
Ntxwj nyoog niam thiab txiv tawm ntawm tus me toj los, Ntxwg nyoog
txiv tawm ua ntej, nws niam tawm ua qab, thaum lub caij ntawd muaj
neej xwb tsis muaj dab,  Ntxwg Nyoog txiv hu ua txiv nraug luj tub,
niam hu ua niam nkauj ntxhi chiv, txiv nraug luj tub nkawm txawm yug
tau Nyoog thiab Siv Yig, Nraj nyuam lawv los koom ua kwv tij, thaum
uas Nyoog loj tiav nraug lawm ces, Txiv Nraug Luj Tub nkawm thiaj
muab
nyab rau Nyoog, thaum muab nyab rau Nyoog tas ces Txawm tis lub npe
laus rau lub caij uas muab nyab nrog ua ke, thiaj muab hu ua Ntxwg
Nyoog.
Ntxwg Nyoog nkawm ua niam txiv tau peb lub xyoos, ces niam Ntxwg
Nyoog
cev txawm xeeb nyuag, thaum txog cuaj lub hli txwm nkaus txawm yug
tus
me nyuam los, thaum yug tau los ua cas tsis zoo li noob neej, tib lub
kheej kheej ob tog loj ruab nrab nqia, Ntxwg Nyoog txawm mus hais rau
nws txiv uas yog txiv Nraug Luj tub tias txiv ua cas wb yug tus me
nyuam zoo tsis xws li neeg ntiaj teb, koj coj koj txwm rawg, thiab
txwm kuam mus txheev seb yog sim zeej dab tsis no ces Nrau Luj tub
thiaj mus saib, mus txog ntua ces txawm muab txwm rawg coj los kuam
peb teg nce toj, peb rawg nqis hav tas,Txiv Nraug Luj Tub thiaj
txheev
hais tias theev mooj txis thim mooj txis, me nyuam neej mas hais tawm
tuaj me nyuam dab mas hais tawm los, no ces Nraug Luj tub txawm muab
lub pob ntseg npuab nkaus ntawm lub qe mloog ces txawm hnov sib tham
ntsho tsuam hauv tuaj thiab luag zom zaws hauv tuaj, tias hiv hiv !!
ob tog loj hauv ruab nrab nqia, tom ntej mas muaj 90 tus luv liaj,
tom
qab muaj 80 tus luv ntsuab, tom ntej muaj 90 tus dab tsog maj, tom
qab
muaj 80 tsog tsuag dab noj nyoos haus txias hauv tuaj ces, Txiv Nraug
Luj Tub thiaj hais tias, Ntxwg Nyoog thiab Nyab neb lub niag qe No
tsis yog qe neej, nws yog qe dab xwb, mus nqas kuv 9 hnab thee thiab
9
lub foob xab tuaj peb muab hlawv pov tseg, hais li, tab sis Ntxwg
Nyoog nkawm ob niam txiv txawm tsis kam muab hlawv, nkawm txawm hais
tias ciab wb mam sib hloo puag lub qe no kom daug tso txawm tus zoo,
tus phem los wb yuav tas nrho.
Ces txiv Nraug Luj Tub nkawm ob niam txiv thiaj xav zoj tias zaum no
yuav tsis qoos lauj ntiaj teb yuav muaj dab noj haus ces cia wb khiav
mus nyob lawm qaum ntuj thiaj yuav tsis muaj kev nyuaj siab, ces Txiv
Nraug Luj tub nkawm thiaj khiav mus qaum ntuj lawm. Ntxwg Nyoog nkawm
ob niam txiv thiaj sib hloo nto puag lub qe ntawd puv ib tsug 13 hnub
ces lub qe thiaj daug, thaum lub qe daug kiag ces cov niag me nyuam
dab noj nyoog, tshaib tshaib, nqhis nqhis, thiaj muaj pog Ntxwg Nyoog
tom noj kiag ces, Ntxwg Nyoog saib zoj ua cas lo tsis tau li lawm
lauj
ces Ntxwg Nyoog thiaj khiav kiag lawv nwv txiv uas yog Txiv Nraug Luj
nkawm qab dua qaum ntuj lawm thiab, ces tseg cov niag dab noj nyoos
haus txias nyob ntiaj teb.
Cov dab noj nyoog thiaj noj ntiaj teb ib tog zuj zus tuaj lauj, ces
thiaj hais tias li no ces tsis tau lawm, kom Siv Yis kav tsis leej
maj
mus kawm txuj ci rau saum yawm saub mas thiaj yuav kov yeej dab, ces
Siv yis thiaj lawv Ntxwg Nyoog qab mus kawm txuj ci qaum ntuj ua
khawv
koob, tsuag roj, ib pua tsav yam khawv koob tua dab noj nyoos haus
txias, thaum siv yig kawm tiav peb lub xyoo txwm lawm,  Yawm Saub
thiaj muab Siv Yis tis Npe Laus hus ua Tooj Nchai Siv Yis, ces Tooj
Nchai Siv Yis thiaj rov los tua dab hauv lub ntiaj teb no........
Thaum Tooj Chai Siv Yis, kawm txuj ci ua Neeb tiav, ua khawv koob
tsuag roj, khawv koob quas dab, khawv koob tua dab, khawv koob hwj
huaj, hauv kuab moj tsuas,  khwj lwb npuag ntsuab,  khawv koob xab
xeeb xab xaws, khawv koob cawv ntuj cawv duab, cawm tib neeg txoj
sia,
tsis pub muaj kev npoj kev tuag rau ntiaj teb, los ntawm yawm saub
tus
uas yog muaj lub fwj chim loj,  los tsim tau lub ntiaj teb rau tib
neeg nyob,  thaum Tooj Nchai Siv Yis kawm tiav tas,  yawm saub tau
hais rau Tooj Nchai Siv Yis hais tias tej txuj ci no koj coj mus
cawm
tib neeg ntiaj teb tsis pub yuav nyiaj, yam twg los koj ua dawb pab
dawb xwb, Tooj Nchai Siv Yis kuj ua lawv nraim li Yawm Saub hais.
Thaum Tooj Nchai Siv Yis los txog ntua rau ntiaj teb, pom lub ntiaj
teb nphob xuav lawm xwb, lub caij ntawd Tooj Nchai Siv Yis thiaj pib
muab hwj huaj siv sawv, los kho tib neeg tej uas dab muab nqaij noj
tas tshuav txha lawm xwb, Tooj Ncai Siv Yis muab kuab moj tsuas los
tsuag rau, cawv ntsuj duab, thiab xab xeeb tej nqaij tawv kom hlav
los
sib loos, kom zoo li qub tuaj, Tooj Nchai Siv Yig ib ke tsa tej neeg
uas tuag lawm thiab ho ib ke tua tej dab noj nyoos haus txias, uas
yog
Ntxwg Nyoog cov me nyuam uas yog dab, Tooj Ncai Siv Yis tsa noob neej
cov tuag lawm, qab ntug dhau hauv ntuj, hauv ntuj dhau qab ntug, noob
neej sawv txhij zoo txhua, Lub caij ntawd tsis muaj leej twg ua txiv
li lawm tsuas tshuav Tooj Nchai Siv Yis tib leeg thiaj ua txiv rau
hauv lub qab ntuj khwb, thiab tej dab uas Tooj Nchai Siv Yis tua los
tseem tshuav coob tsis tau tua tas, ces tshuav cov uas nyob rau kaum
roob kaum hav dab noj tsis tau txog, mas ntshai dab tshee tas nrho,
ces Too Nchai Siv Yis thiaj hais tias yog nej ntshai heev lawm no ces
cia kuv muab qab rau nej hu npig thiab cia ua noob, ces pab uas dab
tsis tau noj txog thiaj muaj txoj kev cai uas muab qaib coj los hu
plig li ntawd.
Ces muaj ib zaug Tooj Nchai Siv Yis, thiaj kho teb chaws noob neej
thiab tua cov dab uas tseem tshuav, Tooj Nchai Siv Yis tab tom los
txog ntua ntawm kev tshuam, txawm los ntsib ntav ib tug dab dav liaj,
dav ntsuab ntawd, tus dav txawm hais tias aub, koj yog Tooj Nchai Siv
Yis ntag puas yog, Siv Yis txawm teb tias kuv yog los mas, ces Dav
noj
nyoos txawm hais tias yog li no koj thiab kuv wb txawm sib ntsuag zog
ntawm no tso, Tooj Nchai Siv Yis txawm teb hais tias yuav ntsuag zog
los tau tab sis kuv txuj ci loj heev, yuav kom mkoj yeej taus kuv mas
koj tsoo lub niag pob zeb ntsuab ntawm ntug hav dej no tawg mas koj
thiaj li yuav ntsuag zog tau nrog kuv no ces, niag dav noj nyoos
ntawd
thiaj li yuj ib ncig siab me ntsis,  ib ncig siab me ntsis rau puag
saum ntuj ub, qwv lwg ntxiaj puag saum ub los tib teg rau lub niag
pob
zeb ntsuab ntawm ntug dej tawg kiag ntsoog ntxaws ua plaub txaug lawm
ntag, ua rau niag dav noj nyoos ntawd tuag kig ib tsig rau ntawd
thiab, Tooj Nchai Siv Yis muab kuab moj tsuas tsuag kiag rau lub pob
zeb ntsuab xab xeeb zoo nkaus li qub tuaj thiab, niag dav noj nyoos
tsim rheev rov los, niag dav hais tias, am! thaum kuv tsoo kiag twb
pom tawg kig lawm nas, ua cas tseem zoo nkaus li qub thiab xwb nes,
niag dav rov qab yuj dua ib tis siab me ntsis, ib tis siab me ntsis
rau puag saum ub rov qwv lwg ntxiaj puag saum los tib teg rua rau lub
niag pob zeb ntsuab thiab, ua rau lub niag pob zeb tawg ntsoog ntxaws
thiab, niag dav noj nyoos tuag kiag ib tsig rau ntawd thiab, Tooj
Nchai Siv Yis tsuag kiag kuab moj tsuas, xab xeeb kiag rau zoo li qub
tuaj, niag dav mam xeev kiag rov los, niag dav hais tias am zoo li
twb
tawg kiag lawm nas, ua cas tseem zoo li qub lawm thiab, ces niag dav
noj nyoos ntawd ua peb zaug tas los, Tooj Nchai Siv Yis xab xeeb kuab
moj tsuas peb zaug tas tib si, ua rau niag dav hais tias oov koj txuj
ci loj hwv tiag yom no ces, dav ho hais ntxiv tias yog li ces tas kis
kaj ntug hnub tuaj puv nras tso wb mam rov tuaj sib kom txuj ci ntawm
qhob no, ces Tooj Ncai Siv Yis tias li los ua li los mas, dav ua li
nev hmo no koj yuav mus pw qhov twg, ces niag dav txawm teb hais tias
kuv ces tsis muaj chaw pw li, lam pw nram qab tsuas ntawd ntawm tus
ceg ntoo quav xwb, ces Tooj Nchai siv Yis thiaj hais tias aus ua li
los, ces nkawm txawm nyias mus nyias tsev lawm.
Hmo ntawd thaum ib tas hmo dua xwb ces, Tooj Nchai Siv Yis thiaj li
khaws nkaus rab txiab tooj txiab hlau mus txog ntua nram qab tsuas
ntsias kiag rau ntawm tus ceg ntoo qhuav, pom dav txawb tib pob saum,
Tooj Ncai Siv Yis ya plho muav rav txiab yim tsawg tsuag dav tis tw
poob tas dav qhuav twb tsis hnov, Tooj ncai Siv Yiv rov los pw pem
tsev, kaj ntug hnub tuaj puv nras, TOOJ NCAI SIV YIG thiaj mus tuaj
tom kev tshuam uas tau teem caij hu dav tias, dav ntsuab noj nyoos aw
koj ua tau ces tuaj pem kev tshuam nov no ces, niag dav tib plhaw ya
ces tis tw tsis muaj lawm ua rau niag dav poob kiag rau nram qab
tsuas, niag dav teb ploj loog hais tias Siv Yis koj siab phem ua luaj
koj twb muab kuv tis tw txiav tas lawm kuv yuav ua cas tuaj nrog koj
ntsuag zog tau no,  ces Tooj Nchai Siv Yis thiaj nqa loo rab ntaj
thiab rab txiab mus txog ntua nram qab tsuas ces niag dav zaum tib
pob
ntsoos ntsoo cia, niag dab noj nyoos txawm thov-v Tooj Nchai Siv Yis
tias thov koj tsis txhob tua kuv lawm luas, thov koj tseg noob thiab,
koj tsis paub suaj kaum kiag rau wb ob niam txiv lawm xwb, dua li cov
koj twb muab tua tas lawb, no ces Siv Yis txawm tsis muab dav tua,
Tooj Ncai siv Yis thiaj hais rau niag dav tias yog li koj tej hwj
huaj
uas leej leej thiab noj neeg ua- ua tau nyob qhov twg, ces dav hais
tias nyob qhov nov ntawm dav tus nplaig ces, TOOJ NCAI SIV YIG thiaj
xuas txiab txiav kiag tas nrho tej tuj taug tib si pov tseg, SIV YIS
hais rau dav tias txij hnub no mus koj mas ib phaum yau zuj zus mus
kom koj tsuas noj tau tus poj qab xwb, no ces nim no dav thiaj me
lawm
thiab tsis noj neeg lawm.
Tooj Nchai Siv YIS rov los tsev, los yeej tsis tau so li vim ntiaj
teb
muaj dab noj nyoos haus txias coob heev, ces Siv Yis txawm mus ncig
lub ntiaj teb seb Noob neej nyob txhij los tsis txhij, Tooj Ncai Siv
Yis tab tom mus ncig ib lwm los txog tua tom kev, txawm muaj ib pab
tsog lej tsog laus tab tom mus yos noj los ntsib Tooj Nchai Siv Yis
lawv txawm hais tias aub! koj yog Siv Yis ntag puas yog, Tooj Nchai
Siv Yis txawm teb tias kuv yog Siv Yis mas, no ces cov dab tsog lej
tsog noj nyoos ntawm txawm hais tias yog li koj yog Siv Yis ces peb
txawm sib tua tam sim no, no ces Tooj Ncai Siv Yis thiaj nrog dab
tsog
sib tua nthawv nthav tib plig ntshis, cov tsog lej coob Siv Yis tib
leeg xwb ces SIV YIS kov tsis yeej, SIV YIS txia ntshis ua tus nas
tsuag kag plaws rau hauv lub qhov nas, cov dab tsog txia ntshis ua
nas
tsuag lawv qab lias rau hauv qhov thiab, Tooj Nchai Siv Yis txia
ntshis ua tus ntsaum nkag tawm rov los, cov dab tsog mus txog ntua
hauv tsis pom SIV YIS lawv tawm kiag rov los saum no thiab, ces Tooj
Ncai Siv Yis lawv thiaj rov sib ntau sib tua soj tib pliag ntshis,
SIV
YIS txawm nug cov dab tsog lej tsog laus hais tias ua li hmo no nej
yuav mus pw qhov twg cov niag tsog txawm teb tias peb tsis pw qhov
twg, tab sis peb yuav mus tsev, Tooj Nchai Siv Yis hais ntxiv tias
nej
lub tsev nyob qhov twg, ces lawv txawm teb hais tias peb nyob tim lub
roob ntawd hauv muaj ib lub qab pob tsuas peb nyob hauv luv qab tsuas
ntawd xwb, hais li ntawd xaus nkaus xwb ces, Tooj Nchai Siv Yis thiaj
txia ntshis ua ib tus yoov ya plho lawm, ua rau cov niag dab tsog lej
tsog laus tsis pom raws tsis tau SIV YIS qab.
Tooj Nchai Siv Yis los pw ib hmo nkaj ntug tas kis ntxov, Tooj Nchai
Siv Yis txawm raws cov niag dab tsog qab mus tim lawv tsev, Tooj
Nchai
Siv Yis mus nriav lawv tau ib tav su dua thiaj nrhiav tau cov niag
dab
tsog ntawd lub tsev, lub chaw nyob,  thaum SIV YIS mus SIV YIS txawm
hnav ua ib cev zam hluas nkauj li ib tus ntxhais nkauj xwb, thaum SIV
YIS mus txog ntua rau ntawm lawv lub tsev ces cov txiv neej tub hlua
tsog lej tsog laus tawm mus nrhiav noj tas lawm, tsuas tshuav ob niam
txiv laus nyob zov tsev xwb, ces ob niam txiv tsog laus txawm hu Tooj
Nchai Siv Yis hais tias koj tuaj los tus me ntxhais no,  ces SIV YIS
txawm teb hais tias aus kuv tsis yog tuaj os, kuv yuav los ua neb tus
nyab hlob xwb, ob niam txiv tsog laus thiaj teb tias ua li los, sub
koj nim yuav kam los ua kuv tus nyab hlob tiag nes, no ces SIV YIS
thiaj hais tias tiag kawg los mas kuv yeej yuav los ua neb tus nyab
hlob,  ces ob niag dab tsog laus thiaj hais tias yog li ces los nyob
hauv nov tos, lawv tseem mus nrhiav noj ncauj lawm ib tsam yav lig
yuav tsuas ntuj lawv li rov los no ces, Tooj Nchai Siv Yis nyob tos
txog thaum lub hnub qaij nroos rau tim npoo ntuj ntxoov ntxoo los
luas, Tooj Nchai Siv Yiv thiaj hais rau ob niam txiv tsog laus tias
niam thiab txiv nej lub yias nyob qhov twg ces ob niam txiv dab tsog
laus thiaj hais tias nyob qhov nov txawm muab cev nkaus rau SIV YIS
ces SIV YIS txawm hliv kiag tib yias roj, cuam taws ntwg rau lub yias
roj npau npau kub kub tag zog, ob niam txiv dab tsog laus hais tias
nyob koj yuav rhaub roj ua tus dab tsis naj, Tooj Ncai Siv Yis thiaj
teb nkawm tias, niam thiab txiv tsis muaj dab tsis os, tsuas yog neb
cov tub mas zoo sib xws li, tsam ho tawb yuam kev, kuv yuav muab sawv
daws ntaus cim kom thiaj paub zoo xwb oj, nkawm teb tias ua los.
Ces Tooj Nchai Siv Yis thiaj nyob tos lawv, tos tos yuav luag tsaus
ntuj ces lawv txawm los tsev zom zaws tiag luaj, ces cov dab tsog los
tas nrho cov lawm txawm tshuav tus tub ntxawg xij tsis tau los txog
li, thiab lawv txawm hu SIV YIS tias koj tuaj los tus muam, SIV YIS
teb tias twb yog kuv los ua nej tus nyob hlob xwb, Tooj Nchai Siv Yis
los kuj ntshai tsam yias roj ho txias ces yuav ua tsis tau hauj lwm
rau lawv, no ces SIV YIV txawm hais tias nej los txhij lawm ces kuv
yuav ntaus cim rau sawv daws, Tooj Nchai Siv Yis thiaj rub kiag ib
lub
rooj rau ntawm hauv plag, thiab txij lawv tias niam thiab txiv nej
sawv daws los tas nrho rau saum rooj no kuv yuav ntaus cim rau sawv
daws kom kuv cim tau nej vim nej zoo sib xws tsam ho tawb yuam kev,
no
ces cov dab tsog txhua tus txawm sawv los zaum saum rooj tas nrho,
ces
Tooj Ncai Siv Yis thiaj tsaws hlo yias roj uas kub kub ntawd coj los
txog ntua ntawm lawv xub ntiag, SIV YIS tib tsuag dej thiab ntov
kiag
me ntsis dej rau hauv yias niag roj ces cig plaws nrov poog tuaj rau
lawv kub nyiab liab pes vog rau qhov txhia chaw thoob paws dab tsog
lub tsev ua rau lawv tuag tas nrho, tib pliag ntshis xwb dab tsog tus
tub ntxawg txawm los txog ntua nraum zoov, txawm yws daws dom tias
hwb! tsw phem tsw SI YIS ua luaj no yog SIV YIS xwb los mas no, ces
SIV YIS teb hais tias yog kuv tiag, ces niag tub ntxawg tsis los tsev
txawm thov SIV YIS tias thov koj txhob tua kuv lawm, tsuas tshuav kuv
ua tus suaj kaum kiag lawm xwb thov koj tseg noob thiab lauj no ces
SIV YIS txawm tsis muab tua thiab, ces tus tub ntxawg dab tsog lej
tsog laus ntawd txawm hais tias SIV YIS koj siab phem muab peb tua
tuag tas lawm mas kuv yuav mus nyob rau qhov roob qhov hav, hav dej
hav dawm, thaum twg nej cov niag poj niam tuaj ncaj nphav raug kuv,
kuv muab nws aim kiag kom tsis txhob muaj me nyuam.
Tooj Nchai SivYis yog tus uas tau hwj huaj, thiab kuab moj tsuas
ntawm
yaum saub thiab siab ncaj ncees rau tib neeg, nws thiaj los tsa tib
neeg ntiaj teb sawv tas, ces lub qab ntuj no tej dab los tseem tshuav
coob Tooj Nchai Siv Yis txoj dej num ua tsis paub tas, muaj ib hnub
ces SIV YIS rov qab yuav mus ncig ntuj dua vim noob neej tseem raug
ntxwg xyoog cov dab noj nyoos xij tseem noj ua ntu zus thiab ces,
thaum Tooj Nchai Siv Yis yuav sawv kev mus ces SIV YIS txawm hais rau
nws tus poj niam hais tias kuv mus lawm yog muaj dab tuaj no ces koj
kom dab haus tau kuv peb raj qua yeeb thooj, noj tau kuv peb vab
tshaus qe tooj peb vab tshaus qe hlau, nta tau kuv rab hneev no mas
li
ua phem tau rau koj, vim SIV YIS yeej twb paub ua ntej lawm tias yog
SIV YIS mus zaum no ces ua cas los dab noj nyoos yeej yuav tuaj nrog
SIV YIS poj niam sib ntsuag zog xwb xwb li ntag, SIV YIS thiaj hais
cov lus ntawd cia, thaum uas SIV YIS mus lawm tau tsis ntev xwb ces
niag dag txawm tuaj tiag raws li SIV YIS hais lauj, thaum niag dab
tuaj txog ntua ces txawm yuav coj SIV YIS poj niam mus tam sim li no
ces, SIV YIS poj niam thiaj hais tias, yog nej yuav coj kuv mus lo
tau
kawg, tab sis nej noj tau kuv txiv SIV YIS li kua tooj kua hlau, haus
tau SIV YIS peb rag kua luam yeeb, nta tau kuv txiv SIV YIS rab hneev
mas nej li coj tau kuv mus, no ces niag dab noj nyoos txawm muab kiag
SIV YIS cov kua tooj kua hlau, kua luam yeeb hau tas nrho, thiab muab
rab hneev nta kiag, muab lub taub hneev dam kiag pov kiag rau ntawm
hauv plas, ces niag dab txawm hais tias mus tam sim no nrog peb mus,
dab muab TOOJ NCHAI SIV YIS poj nuiam coj loo mus rau puag nraum dab
lub zos lawm, Tooj Nchai Siv Yis mus kho lub ntiaj teb ib lwm rov los
txog ntua tsev ua cas tsev nphob xuav, tsis pom poj niam lawm tiag
lauj, mus xyuas kiag nws peb yias kua tooj kua hlau, thiab peb rag
kua
luam yeeb dab muab haus du lug, ntsia ntawm hauv plas ua cas rab
hneev
lub taub lov tas nrom cas ntawm cia xwb.
Tooj Nchai Siv Yis sav zoj los chim siab, nkaus hlo SIV YIS rab ntaj
neeb thiab rab hneev ua ib txwm SIV YIS nqa, raws dab noj nyoos qab
mus, SIV YIS raws loo dab qab mus txog ntua ntawm dab lub zos, niag
dab noj nyoog tsis nyob tsev lawm, tshuav Tooj Nchai Siv Yis tus poj
niam nyob xwb, SIV YIS poj niam hais tias SIV YIS koj tuaj ab tsis
ntawm no, SIV YIS teb hais tias tuaj coj koj rov qab, SIV YIS poj
niam
tias tsis tau dab txuj ci loj heev, koj yuav kob tsis yeej dab thiab
koj sim mus nta dab rab hneev ntawd saib koj puas yuav nta tau maj,
SIV YIs mus khaws nkaus coj los sam hlua hneev, seb tawv npaum cas,
SIV YIS xuas ko taw tsuj kiag tus nta hneev txhais tes tuav kiag lub
ntsij hneev, tas nrho SIV YIS tus zug peb tsaj rab qhaub twb tsis ua
zog li, SIV YIS poj niam hais tias rab hneev ko niag dab ua khawv
koob
sam xwb mas thiaj tau, ces hnub qaij nroos yuav tav caij dab los tsev
ces SIV YIS poj niam hais tias koj nce mus saum nthab kub muab dab
lub
yias thawj tsheb khwb koj rau saum, SIV YIS nce loo mus rau saum
nthab, muab lub yias khwb nkaus rau SIV YIS rau hauv pw caws tib pob
saum nthab, tib pliag ntshis xwb niag dab noj nyoos ya plho puag tim
qab ntug los tsawm ntua ntawm tus ceg ntoo uas ze ze ntawm dab qhov
rooj dab mam tib plhaw los nkog plho rau hauv tsev, ces niag dab
txawm
hnov ntxhiab tsw txawv txawv ces niag dab txawm hais tias hwb ua cas
zoo li tsw tsw SIV YIS ua luaj tsis yog SIV YIS tuaj los cas,  no ces
SIV YIS poj niam hais tias tsis muaj leej twg tuaj li, ntshe yog koj
mus nrhiav ncauj noj es koj hnov koj li ntxhiab tsw xwb o, ces niag
dab txawm tsis hais ab tsis ntxiv lawm ces SIV YIS qhib lub yias me me
ntsia niag dab txawm los zaum ntawm qab cub nte taws tib tus ncauj
mas
liab plaim ces SIV YIS txawm nta hlo SIV YIS rab hneev nruab kiag rab
xub vos tsom ntsoov rau ntua phiaj siab, xa tib hneev rau niag dab ua
rau rab xub ntab plaws lawm tsis chob li niag dab nroo ib suab hais
tias hwb ua cas cov niag taws no koj txiav ntoo ab tsis coj los rauv
es yuav tawg tuaj kub kuv nes, SIV YIS poj niam txawm teb hais tias
ntshe yog txiav tau yuam kev ntoo fuab txhib es thiaj tawg tuaj rau
koj nes, tab sis qhov tseeb twb yog SIV YIS poj niam yeej paub tias
yog SIV YIS tua niag dab tab sis tsis pov qhawv, ces SIV YIS nkaum
twb
ywm hauv ib hmos, tas kis nkauj ntug txoog xwb niag dab sawv tawm
paws
nraum zoov ya plho mus nrhiav noj lawm, TOOJ NCHAI SIV YIS li nqis
los
SIV YIS poj niam hais tias SIV YIS koj cov txuj ci tseem tsis tau tua
tau dab li ov, ces SIV YIS thiaj hais rau nws poj niam hais tias yog
li mas ib tsam tsaus ntuj niag dab los txog ces koj txawm hais rau
niag dab hais tias koj ib leeg nyob tsev xwb es koj thov niag dab
qhia
koj txog zaj khawv koob uas sam rab hneev thiab nta tau ua koj luag
zov tsev no ces, niag dab qhia koj ces kuv kawm kom tau ces kuv muab
dab rab hneev rov tua niag dab mas thiaj tau no ces, SIV YIS poj niam
thiaj teb tias ua li koj hais los mas, hnub ntawd nkawm nyob ib hnub,
ntsaus ntuj niag dab noj nyoos thiaj ya plho tim qab ntug los tsaws
tua ntawm tus ceg ntoo qub thiab, li tib plhaw lo rau hauv tsev li
qub
thiab.
Thaum niag dab los txog ces SIV YIS poj niam txawm hais rau niag dab
tias kuv tib leeg zov tsev xwb ces, tsis tau luag li koj txawm pab
qhia kuv txog koj zaj khawv koob uas nta tau koj rab hneev ntawd rau
kuv no ces, niag dab txawm tias ua li lo tau kawg cia kuv qhia rau
koj
kawv zov tsev es thiaj tso siab no, ces niag dab txawm qhia zaj khawv
koob uas nta dab rab hneev rau SIV YIS poj niam ces qhia qhia 5-6 lwm
mus mus los los ces SIV YIS kawm tau kiag niag dab zaj khawv koob nta
hneev lawm lauj ces SIV YIS txawm pw twb ywm ib hmos saum nthab li
qub
thiab,  nkaj ntug txoog pom kev nyov xwb niag dab twb tawm ya plho
mus
nrgiav noj. TOOJ NCAI SIV YIS nqis kiag saum nthab los txog ntua SIV
YIS khaws nkaus dab rab hneev ua khawb koob tas nrog SIV YIS rau ntua
ko taw tsuj kiag tus nta hneev tib tsaj xwb, tus qhaub hneev muag
nthag xwb ntag, SIV YIS  nta loo txoj hlua rau pem tus yuaj qib los
muag nthas nto plaws xwb SIV YIS zoo siab lo lawm ntag, hnub ntawd
SIV
YIS  tsis mus saum nthab lawm ntag, SIV YIG nyob rawv ntawm qhov roj
tos xwb, SIV YIG tos tos lub hnub qaij nroos ntxoov ntxoo los luas
yuav tsaus ntuj, txawm pom niag dab ya phlo puag tim qab ntug los ces
SIV YIS nta hlo dab rab hneev nruab kiag xub,  txhos caug ntua to twb
nrees rau ntawm tus ceg ntoo uas dab xij ya los tsaws, niag dab noj
nyoos los tsaws ntua rau ntawm tus ceg ntoo uas  dab yeej ib txwm
tsaws, dab tab tom tsaws ntua lub cev yees zos xwb, SIV YIS tib hneev
rau phiaj siab, ntsia nkaus ua rau rab xub ntsawm ntxaij kiag niag
dab
noj nyoos ntxeev tiaj hlo poob rov poog rau nram qab ntoos, niag dab
tuag kiag rau ntawd lawm ces TOOJ NCAI SIV YIS nkawm thiaj rov los
tsev.
TOOJ NCHAI SIV YIS mus coj tau nws poj niam los tsev lawm, txij li
SIV
YIS tua tus dab uas coj SIV YIS poj niam mus ntawd tas ces txawm tsis
muaj tej dab uas ua- ua tau li ntawd lawm, SIV YIS ntseeg tau tias
cov
dab uas nyaum nyaum ces suaj kaum kiag rau tus SIV YIS tua kawg los
no, txawm li ntawd los dab tseem tsis tu noob vim SIV YIS tseg noob,
rau qhov yog SIV YIS tus tij laug Ntxwg Nyoog cov me nyuam xwb.
SIV YIS ua neej nyob ntiaj teb SIV YIS yog ib tus cawm seej rau tib
neeg lub caij ntawd, SIV YIS tau mus ua neeb ncig ntuj ncig teb chaw
kho noob neej noob sim txhua tus, tsis suav ua nuj nqis ab tsis li
ntag, ces thaum ntawd tib neeg huaj vam coob coob tuaj lauj, ces lub
caij noob neej li SIV YIS lawv phaum no ces lawv txuj ci loj lawv ua
tau pam neej pam dab ntau ntau yam txuj ci.  Muaj ib hnub txawm muaj
ib tus tub ntsuag npe hu ua Tub Kim Nis Nros nrog Sub Tuam lawv tsev
neeg nyob, ces tus tub ntsuag ntawd loj hlob tiav txuj, ces Loob Yeeg
ua yog Sub Tuam tus tub txawm hais rau Sub Tuam hais tias txiv laiv
kuv twb hais rau koj tias tsis txhob tu niag tub ntsuag ntawd no, koj
saib seb maj nws deev kuv niam tiag, Loob Yeeg txawm liam li ntawd
hais rau Sub Tuam ces Sub Tuam tsis nug paus ntsis li thiab laus,
txawm yuav muab Tub Kwm Nis Nros tua.
Tub Kwm Nis Nros saib zoj tsis tau lauj ces nws txawm tuaj mus cuag
TOOJ NCHAI SIV YIS, thaum mus txog ntua ntawm SIV YIS lub tsev ces Tub
Kwm Nws Nros txawm hais rau SIV YIS tias txiv ntxawm SIV YIS lau hais
rau koj paub kuv yog tub ntsuag kuv nrog Sub Tuam lawv nyob,  lawv
liam hais tias kuv deev puj Sub Tuam no, thiab lawv yuav muab kuv tua
pov tseg no es kuv thiaj tuaj,  kuv yuav tuaj puag cev ua koj tub,
kuv
xav zoj tias qab ntuj qas yeeg no tsis muaj leej twg ua txiv, tsuas
muaj koj ib leeg xwb, ces kuv yuav nrog koj nyob,  SIV YIS tawm tsis
hais dab tsis txawm cia Tub Kwm Nis Nros nrog SIV YIS nyob, ces Tub
Kwm Nis Nros khiav tawm ntawm Sub Tuam lawv tsev neeg lawm lau, Sub
Tuam lawv txawm nrhiav tsis tau coj los tua pov tseg, nyob nyob tau
ib
ntus tom qab no Sub Tuam lawv li Hnov hais tias Tub Kwm Nis Nros mus
puag ces ua SIV YIS tub lawm no.
Ces Sub Tuam thiab nws tus tub Loob Yeeg nkawm thiaj tuaj mus nrhiav
txog rau ntawm SIV YIS lub tsev ces thiaj tuaj ntsib pom Tub Kwm Nis
Nros nyob hauv SIV YIS tsev tiag, ces Sub Tuam txawm hais rau SIV YIS
tias wb tuaj coj Tub Kwm Nros mus tsev yuav coj mus tua,  rau qhov
deev kuv poj niam hais li no, ces SIV YIS txawm teb hais tias av
txhaum dab ces kawg dua xyab dua ntawv, txhaum neej ces kawg dua dej
dua cawv xwb laus pauj, yuav muab tua dab tsis hais li, ces SIV YIS
tsis pub rau nkawm coj mus tua, SIV YIS thiab Sub Tuam lawv thiaj sib
cav sib hais, hais- hais tsis haum ces Sub Tuam thiab Loob Yeeg nkawm
ob txiv tub thiaj li npav sib tua, nkawm txawm hais rau SIV YIS tias
yog koj tsis pub rau wb coj mus tua ces, koj thiab kuv peb yuav tau
sib tua, ces SIV YIS txawm teb tias ua li los mas cia peb li sib tua
xwb saib tus twg yuav yeej los mas.
Ces TOOJ NCHAI SIV YIS thiab Sub Tuam ob txiv tub lawv thiaj sib tua-
sib tua tau xya niaj xya xyoo, koj tua kuv los tsis tuag kuv tua koj
los tsis tuag, ces muaj ib hnub Sub Tuam nkawd txawm hais rau SIV YIS
tias peb sib tua tau xya niaj xya xyoo, koj tus wb los tsis tuag wb
tua koj los tsis tuag ces, cia peb muab peb vab tshaus qe tooj peb
vab
tshaus qe hlau pov rau nruab ntug, saib leej twg txais tau ntau dua,
yog leej twg txais tau ntau dua ces txog thaum kawg tus ntawd yuav
yeej. Ces Sub Tuam nkawd thiaj muab kiag peb vab tshaus qe tooj peb
vab tshaus qe hlau pov kiag rau nruab ntug ces, SIV YIV thiab Sub
Tuam
lawv thiaj sib tw txais cov qe tooj qe hlau ntawd, lawv txais txais
tas nrho, ces Sub Tuam tau 60 lub, Loob Yeeg txais tau 160 lob, SIV
YIS txais tau 30 caug lub xwb, ces Sub Tuam nkawm txawm khav ntxhias
tias nev nev kuv twb hais tias cias muab rau wb coj mus tua koj tsis
pub, koj saib nim no koj txais tau tsawg wb txais tau ntau, luag hais
tias yuav yeej yog yeej taw tes nrawm, yuav swb yog swb taw tes qeeb,
zaum no koj taw tes qeeb koj txais tau tsawg, wb taw tes nrawm wb
txais tau ntau, txog thaum kawg ua cas los koj yuav sawb xwb xwb.
Ces SIV YIS txawm tawm nraum zoov, poob siab nthav txawm yws daws dom
hais tias wb, ua cas yuav tsis cia nkawm coj mus tua li lauj! zaum no
yuav this luag tub tuag tiag tiag li lauj, luag hais tias yuav yeej
yog yeej taw tes nrawm, yuav swb yog swb taw tes qeeb, zaum no yus
taw
tes qeeb ces yus yuav swb tiag tiag li. SIV YIS yws daws dom li ntawd
nraum zoov thiab nug Siv Yis cov kwv tij tag nrho tias zaum no nej
yuav tau pab kuv, ces SIV YIS cov kwv tij txawm hais tias SIV YIS
lauj
qab ntuj no ces peb tsuas to koj xwb nes yog koj ua tsis tau lawm ces
peb ces tsis txhob hais txog li laus, ces niag dav dub txawm teb
nkaus
hais tias kuv pab tau koj kawg, SIV YIS tig hlo los hais tias ua li
koj yog leej twg no, ces dav dub txawm tias kuv yog dav los mas, SIV
YIS ntsia pem pom dav dub txawb tib pob pem lub hauv paus ntoo, SIV
YIS thiaj mus loo rau pem thiab nug hais tias koj pab tau kuv no koj
yuav pab li cas, dav dub txawm hais tias koj twb tseg peb cov dav ua
noob thiab ces zaum no kuv yuav pab koj, qhov kuv pab koj ces yog li
no xwb, koj puas paub Sub Tuam lawv cov txiv tub mas hu loj nqaij kawg
nkaus li, koj mus hais rau koj cov kwv tij tas nrho sawv daws kom
lawv
cub ib leeg ib tsus mov thiab ib tus qaib vom, ib lam hwj cawv qab
qab, nej mus ua ib lub tsev rau ntawm koj ntug zos rau kuv nyob hauv,
nej muab tas nrho cov nqaij hno dej cawv tib sib rau kuv ces, thaum
Sub Tuam thiab Loob Yeeg nkawm tuaj txog ntawm ncauj kes uas yuav los
hauv koj lub zos ces kuv hu Sub Tuam nkawm los tsev ces kuv muab
nkawm
txhaus cawv qaug qaug ces, nkawm mam tuaj nrog koj sib tua ces, nkawm
qaug cawv lawm, nkawm thiaj tua tsis yeej koj xwb los mas thaum nej
sib tua ces koj tua nkawm los tsis tuag, nkawm tua koj los tsis tuag
ces nkawd yuav nug koj tias koj txoj siav nyob qhov twg ces koj muab
tus laug paj ntaub ntawm nraub qaum coj los qhia nkawb xwb, hos koj ho
nug nkawm li ces nkawm yuav rho nkawd txoj siav neeg tiag tiag rau
koj
ces koj cia li txawv nkaus nws txoj siav los nqos, ces nws ho tsawv
nkaus koj li los nqos ces yog paj ntaub xwb nqos tsis tau koj tib
ntag
rau caj dab ces koj yeej, thiab koj mus hais rau Sub Tuam nkawd tias
tseg tau ntev lawm koj tsis tau ua neeb kho koj cov tib neeg zej zos
li es koj yuav ua neeb thiab  yuav caiv ua cauj hnub tso kom nkawm
mus
tsev puv cauj hnub nkawm li rov tuaj nrog koj sib tua no, SIV YIS
txawm teb dav dub hais tias wv, koj muaj zoo tswv yim hwv tiag laiv
ntshe kuv yuav yeej li koj hais tiag laus, ces SIV YIS thiaj rov los
hais rau Sub Tuam thiab Loob Yeeg nkaw tias, neb rov mus tsev tseg
tau
ntev heev lawm kuv tsis tau ua neeb kho kuv cov neeg zej zos thiab
yuav caiv cuaj hnub, neb mus tsev neb suav puv cuaj hnub neb li rov
tuaj nrog kuv sib tua dua, no ces nkawm thiaj teb tias ua li los mas,
nkawm txawm mus tsev lawm.
Thaum Sub Tuam thiab Loob Yeeg nkawm rov qab mus tsev lawm ces, Tooj
Nchai Siv Yis thiaj li mus hais rau nws cov neeg hauv lub zos uas SIV
YIS nrog nyob ntawd, mus ua ib lub tsev rau tim ntug zos, thaum lawv
ua tau tsev tiav tas lawm, SIV YIS thiaj hais kom ib yim neeg twg cub
ib qhos mov, ib tus qaib vom, ib lam hwj cawv qab qab coj mus tso rau
lub tsev uas ua rau dav nyob tim ntug zos, SIV YIS nyob tsev tos tau
cuaj hnub li hais, thaum puv hnub cuaj li uas teem caij nyoog tseg,
dav dub los kuj mus nyob hauv lub tsev tos Sub Tuam nkawm thiab, hnub
ntawd kaj ntug tav niam tshais laus, Sub Tuam thiab Loob Yeeg nkawd
txawm tuaj txog tim ntug zos ces dav dub txawm hu Sub Tuam nkawd tias
paws Sub aw ! neb yuav tuaj mus dab tsis os, ces Sub Tuam nkawd txawm
teb hais tias aw twb yog wb yuav tuaj mus nrog txiv ntxawm SIV YIS
sib
tua, ces dav dub txawm tias los tsev los tsev, es noj ib dia mov mam
mus nrog SIV YIS sib tua, nkawd txawm nug hais tias ua li koj ho yog
leej twg no, dav dub teb hais tias kuv ces txawm yog dav los mos, kuv
yog cov dav uas thaum twg kuv muab qaib ces nej qw qw tias, dav muab
qaib au! dav muab qaib au! ces txawm yog kuv los mas, Sub Tuam txawm
hais rau Loob Yeeg hais tias, aub ua cas tsis tau pom dua npaws dav
muaj tsev li es npaws dav ho muaj tsev thiab nes yom, wb sim mus
xyuas
nws ib pliag wb li mus nrog txiv ntxawm SIV YIS sib tua, no ces nkawd
txawm nkag mus xyuas dav dub hauv tsev, nkawd mus txog hauv tsev ntsia
na has dav muaj nqaij hno ntau kawg, Sub Tuam nkawd txawm hais
tias aub koj muaj nqaij hno ntau kawg yom, dav txawm teb tiab aw
npaws
Sub aw twb yog kuv paub tias neb yuav tuaj mus dhau kev no es kuv
txhob txwm ua tos neb xwb los mas, thaum ntawd yuav tau nqaij noj ces
txawm hais lus mos mos, tias ib yau ua cas koj nim yuav npaj nqaij
hno
ntau ua luaj to wb thiab os, dav dub thiaj teb tias tej dej cawv
nqaij
hno nov ces kuv npaj rau neb xwb ces peb yij meem noj tsau hau kom
qaug li los mas, Sub Tuam thiaj teb tias ua li los mas, dav txawm
txhob hais tias noj noj no ces Sub Tuam hais tias li ces koj txawm
yuav cia rau wb noj tib si li lawv, dav teb tias yog los mas, neb noj
tib si kom du lug li, hnub no noj tas los tag kis kuv rov mus muab
ces
yeej tau ntau li qub li, ces Sub Tuam nthia zoj ua cas los ntshe yuav
tsis txaus noj vim hu loj heev, ces txawm de nrho ib tus ncej puab
qaib thiab hliv kiag ib khob cawv rau Loob Yeeg tias nov Tub Loob
Yeeg
koj noj txhais ncej puab thiab haus khob cawv nov es koj ua ntej mus
nrog txiv ntxawm SIV YIS sib tua, kuv nrog npaws dav nyob no ib tsam
kuv li tuaj pab koj, ces Loob Yeeg txais nkaus tus nqaij thiab khob
cawv haus ces txawm mus lawm.
Sub Tuam thiab dav nkawd txawm sib tham haus cawv noj nqaij, Sub Tuam
li ces Sub Tuam haus cawv thiab noj tiag tiag li hos dav li ces dav
xuas kaus ncauj dua nqaij kiag noj thiab ib nyuag yom kaus ncauj rau
khob cawv xwb, ces Sub Tuam tib leeg muab tej dej cawv nqaij hno noj
noj tas kiag, tav su dua lub hnub twb qaij tig hlo lawm. hos Loob
Yeeg
ces ua ntej mus txog ntua rau nram SIV YIS tsev ces txawm kom Siv Yis
tawm tuaj nkawm sib tua no ces SIV YIS tawm plaws mus Loob Yeeg txawm
nug hais tias ua li koj tua wb los tsis tuag, wb ho tua koj los tsis
tuag, yog li koj txoj siav nyob qhov twg, ces SIV YIS rho hlo daim
laug nraub qaum paj ntaub hais tias kuv txoj siav ces yog qhov no
xwb,
Loob Yeeg txawm los xauj ti ti, ces SIV YIS ho hais tias es koj txoj
nes ho zoo li cas no ces Loob Yeeg txawm cev loo tes rho hlo hauv
qhov
ncauj los tias kuv txoj siav yog txoj no, Loob Yeeg hais  tias ub ua
cas koj txoj siav ho pliab pluav pluav thiab muaj ntau kab ua luaj
li,
muaj kab liab kab dawb kab dub kab daj li no, kuv txoj ho kheej kheej
xwb, SIV YIS Txawm teb tias koj sim ntsia seb maj kuv txoj siav txawm
yog muaj ntau ntau txoj li no es neb thiaj tua kuv tsis tuag li ntag,
neb txiav txoj no tu ntsuav txoj no, ces neb txiav txiav thoob rau
tom
ces kuv txoj siav txuas txuas lawv qab thoob plaws thiab es thiaj
tsis
tuag, koj sim ntsias seb neb txiav txiav mas kuv txoj siav nim txuas
txuas, nkhaus voj nkhaus vos ua kaum tsev tas li no, ces SIV YIS
txawm
xauj nti nti tias ua cas koj txoj kheej nes yom, SIV YIS tsawv nkaus
chua ntia Loob Yeeg txoj siav nqos kiag lawm lauj, ces Loob Yeeg
thiaj
li tsawv nkaus SIV YIS txoj siav los nqos, ces yog ntaub xwb lauj
nqos
tsis tau daig nkaus Loob Yeeg caj pas, Siv Yis rho hlo ntaj tib ntag
Loob Yeeg caj dab tu nrho, SIV YIS muab lub cev luag uaa ntshav liab
vog los rau hauv tsev, nqa hlo lub taub hau coj los khwb kiag rau pem
hauv plag, nqis yias kiag cuam taws ntwg rau, muab Loob Yeeg lub cev
tsuav tsawg tsuag hau rau hauv yias,  tab tom siav kiag tas, lub hnub
qaij nroos tav su dua, Sub Tuam qw qw ua lib ua lob tus niag qaug
qaug
cawv tuaj txog ntua xwb txawm siv hu tias SIV YIS aw tawm tuaj wb sib
tua lauj, SIV YIS tias tsis txhob maj mas, los tsev noj mov tag mam
sib tua, ob hnub i pov qe hlau rau nruab ntug neb twb txais tau ntau,
kuv txais tau tsawg ua cas los neb yuav yeej xwb, Sub Tuam teb hais
tias yog los mas ua cas los wb yeej yuav yeej koj xwb, Sub Tuam txawm
nkag rau hauv SIV YIS tsev Sub Tuam nug hais tias kuv tus tub Loob
Yeeg nev mus twg lawm ces SIV YIS teb tias tag kis no Loob Yeeg wb
sib
tua ib cuam pov khawv nkaus kuv twb tsis tshua yeej Loob Yeeg li oj,
tab sis nws hais tias sib tua ua rau ib ce nplaum thiab kub hwv no es
nws mus da dej rau puag nram hav dej lawm oj, Sub Tuam teb hais tias
kuv twb paub tias ua cas los koj yuav tsis yeej,  tub Loob Yeeg li es
kuv thiaj tso nws tuaj nrog koj sib tua ua ntej los mas, SIV YIS
txawm
rau mov thiab hais Loob Yeeg cov nqaij rau Sub Tuam noj, Sub Tuam
txawm hais tias ib yuas ua cas koj nim yuav muaj nqaij hno noj ntau
ua
luaj li os, Siv Yis tias twb yog paub tias neb yuav tuaj nrog kuv sib
tua es kuv txhob txwm ua nqaij hno to koj xwb los mas, Sub Tuam tias
ua li lov, los nrog kuv noj maj, SIV YIS tias kuv twb nyuam qhuav noj
tsau tsau lawm koj kav tsis noj ntag, Ua li ces koj txawm yuav cia
kuv
tib leeg noj xwb los, SIV YIS tias yog los mas koj yim meem noj kom
tas nrho, no ces Sub Tuam thiaj muab nws tus tub Loob Yeeg cov nqaij
noj noj tas, txawm sawv tshawb nyho rau nram qab cub, thiab hais rau
SIV YIS tias tawm mus nraum zoov wb sib tua, SIV YIS hais tias tsis
tas yuav mus sib tua li os, koj tus tub Loob Yeeg cov nqaij ces txawm
yog cov uas kuv ua rau koj noj ntag los mas, Sub Tuam hais tias haub
yaub txhob hais li ko mob kuv siab ib zag, hnub i pov qe tooj qe hlau
rau ruab ntug koj txais tau 30 nyuag lub xwb, kuv tus tub Loob yeeg
txais tau 160 lub es koj nim yuav hais li ntawd, SIV YIS hais tias
koj
tsis ntseeg, koj sim qhib lub kawm ntawd saib maj, Sub Tuam qhib plho
lub kawm na has ua ciav yog Loob yeeg lub taub hau tiag lauj ces Sub
Tuam tso plhuav ces rau ntawm hauv plag quaj laug laws da luam, hais
tias txiv ntxawm SIV YIS thov koj tsis txhob sib tua hnub no lauj vim
tub Loob Yeeg wb haus cawv lawm es koj thiaj tua tau kuv tus tub Loob
Yeeg lawm, kuv mus tsev tso zoo cawv mam li rov tuaj nrog koj sib tua
dua, ces SIV YIS tso SUB tuam mus tsev lawm.
Sub Tuam thiaj rov mus tsev, Sub Tuam paub hais tias zaum no mus txog
tsev ces Puj Sub Tuam yuav cem Sub Tuam heev li lauj, ces Sub Tuam
txawm yws daws dom tias, mus txog tsev kuv yuav tsis qhia rau poj
niam
li auv, Sub Tuam mus txog ntua tsev ces, Puj Sub Tuam txawm hais tias
Sub Tuam ua cas koj los es tub Loob Yeeg ho tsis nrog koj los no, neb
sawv kev lawm tau ob peb hmos no ces kuv nim ua npau suav phem phem
li
es, cas tub Loob Yeeg tsis los maj, Sub Tuam txawm teb hais tias, twb
yog wb mus nrog txiv ntxawm SIV YIS sib tua, peb xa tib cuam pov
khawv
nkaus li, ua rau txiv ntxawm SIV YIS thov thov wb kom cia lwm zaug
mam
rov tua dua no ces, wb thiaj tso tseg, es tub Loob Yeeg hais tias nws
yuav mus yos Hluas nkauj rau nraum tsua dawb no es nws mus yos hluas
nkauj lawm xwb nws mam los, ces Puj Sub Tuam thiaj hais tias tsuav
yog
ua li xwb mas, koj tsis paub tias neb mus lawm mas kuv ua npau suav
phem thiab kuv txhawj txhawj cuag li, Sub Tuam tias tsis txhov
txhawj,
Yog txiv ntxawm SIV YIS txhob thov thov ces wb twb muab nws tua tuag
lawm, es tseem yuav rov mus nrog SIV YIG sib tua dua.
Sub Tuam mus tsev lawm ces Tooj Nchai Siv Yis thiaj li rov mus cuag
dav dub dua ces dav dub hais tias, zaum no mas Sub Tuam chim heev
lawm
mas Sub Tuam yuav tua ua lwj ua liam mas ntuj do daim teb do dus, koj
yuav muab tsis mus Sub Tuam li, koj mus nrhiav ib rab hneev thiab
xub,
koj mus txiav ib tus ntoo pos ncag coj los txhos rau ntawm koj qaum
tsev mus txiav tauj qaib qus coj los faib rau koj cov neeg ib yim twg
peb tus tauj, sau tuaj khi pav ua ib khoo ruaj ruaj ces muab pav rau
ntawm tus ntoo pos ncag, koj xuab ib txoj hlua xov liab, dub, dawb,
daj, sib xyaw pes ntxaws ntev ntev li kom txaus vas koj cov neeg hauv
lub zos nov tas nrho,  thiab hov ib rab ntaj ntse ntse tos, vim tias
Sub Tuam yuav tsis yib li, tab sis koj hais tias tsis txhob maj, ua
cas los koj taw tes qeeb ces koj yeej yuav swb xwb no es Sub Tuam ua
siab ntev to koj muab txoj hlua vas koj cov neeg tas tib si ces thaum
sib tua tas koj swb ces Sub Tuam thiaj tau txoj hlua ntawd cab koj
cov
neeg mus ua Sub Tuam qhev no mas Sub Tuam thiaj tsis ua heev rau koj,
ces koj hais tias zaum no mas neb kem huj tso mam li sib tua, tsis
pub
tua mus qab huj li tsuas pub tua mus qaum huj xwb mas yeej thiaj pub
yeej yog leej twg tua mus qab huj mas yeej los tsis pub yeej, ces
thaum Sub Tuam tib plua tuaj tua koj ces cov nplooj tauj qaib khuam
nkaus Sub Tuam caj dab ces koj mam tib ntag rau Sub Tuam caj dab
thiab
tib hneev rau, ces kuv li pab nqa hlo Sub Tuam lub taub hau coj mus
noj rau nram khuab ha mas Sub Tuam yuav zuag Sub Tuam lub taub hau
coj
rov los txuas, los Sub Tuam zuag ntuj zuag teb coj los txuas los zuag
tsis tau,  rau qhov kuv muab coj mus noj rau nram khuab ha lawm ces
koj 8-9 nkaug riag rau Sub Tuam lub cev mas thiaj tuag ov, yog tsis
ua
li mas koj txawm txiav tu lawm los tseem rov coj los txuas tau li
hov.  SIV YIS thiaj teb dav dub tias aub yom koj mas muaj zoo tswv
yim
hwv tiag tiag li lauj, ua li koj hais mas thiaj li yuav yeej ov.
Ces Tooj Nchai Siv Yis thiaj mus tsev mus npaj, ib ntaj hov ntse
ntse,
ib rab hneev, mus txiav ib yim neeg peb tus tauj qaib qus, npaj xov
liab dawb ntsuab daj dub li dav dub hais txhij tos. Sub Tuam lawm tau
ob Hnub xwb rov loo tuaj, Sub Tuam chim heev nws cuab ntxov kawg
kaustuaj ntuj pom kev txoog xwb tuaj txog ntua lawm ntag, txawm siv
hais
tias SIV YIS tuaj raum no wb sib tua lauj zaum no na, SIV YIS teb
hais
tias tsis txhob maj tos pom kev huv tso kuv yuav ntxias ib txoj hlua
vas kuv cov neeg ruaj ruaj, kom lawv tsis txhob kiav tau mus qhov
twg,
wb sib tua koj yeej kuv ces koj thiaj tau hlua cab kuv cov neeg mus
ua
koj qhev xwb los mas no ces, Sub Tuam lub siab thiaj txias zog me
ntses thiab ho hais tias tsis zoo siab qhov twg los, zoo siab qhov
uas
yuav tau coj koj cov neeg mus ua kuv qhev, ces SIV YIS teb tias yog
los mas no, ntuj pom kev huv, SIV YIS hu tas nrho SIV YIS cov neeg
nyob hauv nws lub zos tawm tuaj sawv ua ib nceeg coob coob ntawm SIV
YIS qaum tsev, txhos tus ntoo pos ncag rau ntawm qab cov neeg txawm
cab txoj hlua liab ntsuab ntawd vas ncig SIV YIS cov neeg ib ncig
thoob plaws los cob ua ke rau ntawm tus pos ncag, SIV YIS hais tias
tuaj sib tua lauj no ces Sub Tuam tib plua tuaj tua SIV YIS ces Sub
Tuam caj dab khuam nkaus ntawm cov tauj qaib, SIV YIS xa tib ntag rau
Sub Tuam caj dab tu nrho ces dav dub ya plho lo tsawv nkaus Sub Tuam
lub taub hau coj ya kiag mus noj rau nram qab ha, Sub Tuam lub cev
vai
hlo rau hauv zv vuag ntuj vuag teb xuas Sub Tuam lub taub hau coj los
txua, los vuag tsis tau vim dav pab nqa coj mus noj lawm, ces SIV YIS
thiaj 8-9 nkaug riag rau Sub Tuam lub cev, Sub Tuam tuag kiag, SIV
YIS
thiab cov kwv tij muab Sub Tuam luag tsawg tsuag coj mus tseev ua
ntshav liab pes vog mus rau hauv tsev, rau kiag dej rau hauv yias
thawj tsheb, cuam taws ntws ceev nrooj rau yias dej, muab Sub Tuam
cev
nqaij tsuav tsawg tsuag rau hauv yias, tab tom siav kiag xwb Puj Sub
Tuam txawm tuaj thiab yws daws dom tias wb ua cas tau ntau hnub tsis
pom kub tub Loob Yeeg nkawm los li, kuv nim ua npau suav phem phem
li,
tsis pom nkawd los li mas nyob tsam ho muaj ab tsis li cas rau nkawm
lawm au!, puj Sub Tuam tuaj txog ntua ntawm SIV YIS tsev puj Sub Tuam
nug hais tias SIV YIS,  tub Loob Yeeg nkawd tuaj nrog koj sib tua
lawm
no, cas tsis pom nkawm qhov nov, SIV YIS teb hais tias twb yog peb
sib
tua sib tua pov khawv nkaus tsis muaj leej twg yeej swb li es Sub
Tuam
tseem coj Loob Yeeg mus yuav nyab rau nraum tsua dawb lawm ib tsam
nyaj yuav los, puj Sub teb tias aus tsuav yog li koj hais xwb mas,
SIV
YIS txawm rau mov rau puj Sub noj, ces puj Sub yuav tau nqaij noj mas
nim hais mos mos tias ib yau txiv ntxawm SIV YIS ai! cas koj nim yuav
rau mov kuv noj thiab nes!, SIV YIS tias koj tuaj ib hnub lawm tsam
koj tshaib plab, ces puj SUB nce tsum noj mov thiab noj Sub Tuam cov
nqaij, puj SUB noj noj tsau ua rau cov nqaij tas nrho, puj SUB sawv
tshawb nyho mus nram qab cub, thiab txawm hais tias nyaj ib me xwb
nyaj nkawm yuav los txog lauv yom, SIV YIS hais tias koj txhob tos
nkawd lawm Loob Yeeg ces kuv twb muab tua tuag hnub i lawm Loob Yeeg
cev nqaij ces kuv twb muab hau rau Sub Tuam noj, hos Sub Tuam cev
nqaij ces kuv twb muab rau koj noj tas nov lawm xwb, puj SUB hais
tias
haub yaub txhob hais li ko mob kuv siab ib zag, hnub i pov qe hlau
rau
nruab ntug koj twb txais tau tsawg, koj nim yuav yeej nkawm li os,
ces
SIV YIS tias koj tsis ntseeg, koj sim qhib lub kawm ntawm hauv plag
ntawd saib maj, puj SUB mus qhib plho lub kawm na ha ua ciav nws tus
tub Loob Yeeg lub taub hau tiag lauj, ces puj SUB tso plhuav cev da
hauv av peg teb quaj quaj tias SIV YIS ua cas koj txawm yuav tua tau
nkawd lawm tiag tiag li, ces puj SUB thiaj hais tias yog li thov kuv
nqa tub Loob Yeeg lub tau hau coj mus saib dab muag, SIV YIS teb tias
tsis tau tua tau tsiaj cav twb yuav- yuav lub taub hau, txawm tias
kuv
tua tau nkawd los kuv yuav-yuav nkawd lub taub hau thiab,  no ces puj
SUB txawm tias yog koj tsis pub kuv nqa lub taub hau mus los thov kuv
muab dej hlab nws cov plaub hau nqa coj mus saib dab muag, ces SIV
YIS
txawm tias ua li los mas, ces puj SUB thiaj muab dej kub hlab nws tus
tub Loob Leeg cov plaub hau nqa mus tsev lawm. Thaum uas puj Sub Tuam,
hlab tau nws tus tub Loob Yeeg cov plaub haug coj mus tsev ces puj Sub
txawm yws daws dom hais tias aib ua cas tej nyuag kev sib iab liam
ntawd twb tsis muaj tseeb, Tub Kwm Nis nros twb
tsis tau deev kuv los tub LoobYeeg cia li liam nws deev kuv es nws
thiaj khiav mus puas cev ua txiv ntxawm SIV YIS tub lawm es thiaj li
muaj tej kev sib tua no, ua-ua nkawd thiaj tuag tas, tej nyuag lus
txom xaiv me me no xwb los nim yuav muab ua loj ua luaj li, yw yw li
ntawd, puj Sub Tuam mus txog tsev ces puj Sub Tuam thiaj muab Loob
yeeg cov plaub hau ntxias ua ib lub vas, puj Sub coj mus ntau ntses
mas mag ntses kawg nkaus li, puj Sub Tuam ntaus ntaus ntses, mag mag
ntses tu noob tas tsis muaj ntses rau ntaus lawm lauj ces, puj Sub
thiaj coj mus cuab noog tim tej dawm zeb dawm tsua mas ho mag noog
kawg nkaus li thiab, puj Sub Tuam cuab cuab noog noj tas tsis muaj
noog li lawm thiab lauj ces, puj Sub Tuam txawm muab lub vas plaub
hau
ntawd coj los tsuav hau noj, puj Sub Tuam noj tas ces, puj SUB mus
tso
quav ces txawm tawm ua quav kab luag sab xwb lauj, txawm cab xab ntau
ntau tawm tuaj ces cua muab ntsawj ya mus lo ntuj,  lub caij ntawd
ntuj nyob qis qis, puj SUB txawm tooj raws txoj sab mus nto plaws rau
saum ntuj lawm lauj, puj Sub Tuam mus nyob saum ntuj ua vij mob vij
nkees rau ntiaj teb, ces ntiaj teb thiaj tau tus vij dab, ntiaj nras
thiaj tau tus vij npog, ces ntiaj teb thiaj muaj tus vij SUB, ntiaj
nras thiaj muaj tau tus vij sw los aiv rau tib neeg, ntiaj teb thiaj
tau txais Sub Tawg SUB ntsha, SUB dub SUB doog, ntoo ntaus, cav luab,
sib tau, sib tua, los yog vim puj SUB ua, tau xya niaj tau xya xyoo,
tua tsis tau nqaij noj.
Tooj Nchai Siv Yis thiaj hais tias yog li ces cia txog rau lub cuaj
hlis ntuj uas kuv tau tua Sub Tuan lawv yav tas ntawd, peb yuav tau
mus txiav ib tus ntoo pos ncag thiab ib yim neeg peb tus tauj qab coj
rov los ua li qub, es kuv yuav cem puj Sub Tuam kom puj SUB tuaj ces
kuv yuav muab tua kiag luas ntsev ciaj no.  SIV YIS tos txog ntua lub
cuaj hlis ntuaj nqig SIV YIS thiaj mus hais rau SIV YIS cov neeg tas
nrho, tsis hais nyob lub kaum roob kaum hav qhov twg los sij sawv
daws
tuaj ua kev cai tu SUB, Thaum sawv daws tuaj txhij tas ces, SIV YIS
tau los hais tias ntiaj teb muaj tus vij Sub ntiaj nras muaj tus vij
npog peb sawv daws twb tua tsis tsiaj noj, peb yuav tau los ua kev
cai
tu SUB, ib yim neeg peb tus tauj qaib qus coj tuaj pav ua ib qhoo li
qub rau tus ntoo pos ncag, es kuv yuav rov los cem puj SUB kom puj
SUB
tuaj es kuv muab tua kom tuag mas peb thiaj yuav tua tau tsiaj noj, no
ces cov nyob ntawm SIV YIS lub zos lawv lees ua lees tu SUB cov uas
nyob rau sab qab deg deb tsis kam tu SUB, lawv txawm hais rau SIV YIS
tias peb tsis kam nrog nej tu SUB rau qhov peb tsis tau nrog koj tua
puj SUB lawv, thiab noj lawv li nqaij mas peb tsis tus, peb yog neeg
dawb neeg huv peb tsis tau tua, peb tsis nrog nej tu SUB, SIV YIS
txawm tias nej tsis tu los tsis ua cas peb tu xwb los nyaj tau rau
sawv daws lawm.
Ces cov nrog SIV YIS nyob hauv nws lub zos thiab cov nyob ib ncig
tsis
deb tsis ze ntawm SIV YIS lub zos thiaj nrog SIV YIS tu SUB, lawv ua
raws nraim li thaum uas SIV YIS tua sub tuam, HNub ntawd kaj ntug pom
kev huv, txawm mus txhos tus ntoo pos ncag rau ntawm SIV YIS qaum
tsev, thiab hu tas nrho SIV YIS lub zos thiab cov nyob zes ib cheeb
tsam ntawd tuaj, thaum lawv tuaj txhij tas, SIV YIS cab hlua vas SIV
YIS cov neeg los sib cob rau ntawm tus ntoo pos ncag, SIV YIS thiaj
nkaus hlo rab ntaj, SIV YIS cem nto hais tias, phib niag puj Sub Tuam
ua cas es lis tsis nyob hu hnub tus taw lem taw peb nkhib tis lem tis
peb nkhaus nyob hu hnub, hu tau nkauj hnub tawm li plaws tim npoo
ntuj
es!, niag puj SUB tawm li nplaws ras li rhi luaj txiv las nyuj nes.
phib niag puj Sub Tuam aw! koj tuaj saum tauj es poob saum ncag kuv
yuav muab koj tua tuag kom tas, koj tuaj saum ncag poob saum tauj es
kuv yuav muab koj tua si nrauj nas, phib niag puj Sub Tuam aw! kuv
yuav ib hnee ntsi npawv koj lub qhov quav kuv yuav muab koj tua tuag
ntsaub li nthuav, kuv yuav ib hnee ntsia npawv koj lub qhov zis, kuv
yuav muab koj tua tuag ntsaub li ntsis phib niag puj Sub Tuam aw!, no
ces niag puj Sub Tuam mob siab ceev ceev tib plhaw saum ntuj ub los
poob nrov poog rau ntawm SIV YIS xub ntiag, ces SIV YIS tib ntag txoj
hlua tu nrho es SIV YIS yuav muab hlais ib daig ib daig las ntsev
ciaj
no ces, puj SUB ntsia zoj ua ciav txoj sab caws zog rov qab lawm, ces
puj SUB tib plhaw tsawv nkaus txoj hlua tooj rov qab mus pob rau tej
qab cub niag puj SUB mus hais ntshai tshee tej sis qhub, puj Sub Tuam
sawv mus rau tej qab txee thiaj mus hais ntshai tuaj sis tshee.
Ces xyoo uas Tooj Nchai Siv Yis tua txiav puj SUB txoj hlua tas los
lawm ces, puj Sub mus puj SUB tsis tuaj li lawm lauj, xyoo ntawd kiag
tas nrho tib neeg ntiaj teb uas koom lub ntuj nrog SIV YIS thiaj tua
tau tsiaj noj, zoo siab heev ces mus txog rau thaum xyoo tshiab sawv
daws thiaj hais tias zaum no tua tau tsiaj noj lawm, xyoo tshiab no
peb sawv daws yuav los so peb hnub, los ua peb caug yam qav noj, ib
hnub noj kaum yam, peb hnub noj peb caug yam qav, li no nim no txog
xyoo tshiab Hmoob thiaj hu hais tias noj peb caug mas yog li no,
tsis
yog lub hli tas 30 caug es hu li ntawd, yog los so peb hnub ua peb
caug yam qav noj, ib hnub noj kaum yam, ces yog noj peb caug.
Dhau ntawd mus ces SIV YIS cov neeg uas nyob qab deg uas ua neeg dawb
neeg huv tsis kam nrog SIV YIS tu SUB xij muaj kev nruam sim coob
coob
rau lub 12 hlis ntuj uas yuav noj peb caug ntawd li ces thiaj hais
tias ab ntshe yog peb tsis koom SIV YIV lawv tu SUB es thiaj xij muaj
tej txheej xwm no auj!, ces thiaj tuaj mus cuag SIV YIS, thaum mus
txog ntua rau ntawm SIV YIS thiaj hais tias aub! SIV YIS ua cas peb
tsis nrog nej tu SUB es peb cov neeg thiaj los nruam sim rau lub caij
noj peb caug heev heev es seb koj yuav hais li cas, ces SIV YIS txawm
hais tias koj rov mus tsev mus hais rau nej ob peb lub zos uas tsis
kam nrog peb tu SUB ntawd, sawv daws sib koom mus txiav ob tus ntoo
pos ncag thiab mus muab ib cov nqeeb coj los ntswj ntxias ua ib txoj
saws nqeeb ua ib cov voj tsig dai rau hauv qab txoj hlua, hu tas nrho
poj tub se tuaj nkaum rau hauv  muab ib tus lau qaib coj los tua kuam
hooj ywg txoj saw nqeeb ntawd ces nej cem thiab tua hneev yuam rau
ces
nej yuaj noj qab nyob zoo lawm, tsis tas yuav tus li peb tus los yeej
tau.
CES yawg thiaj rov los rau nram zos, thiaj los hais rau sawv daws mus
txiav ntoo pos ncag thiab ntswj sawv nqeeb raws li SIV YIS hais, txog
xyoo tshiab thiaj coj los txho rau nram tiaj hu tas nrho cov neeg
ntawm cov zos li hais tuaj nkaum SUB taw qaib ces thiaj muab tus lau
qaib tua ywg ntshav rau txoj sawv nqeeb cem txog SUB dub SUB doog,
SUB
taws Sub ntsha kom tsis txhob los aiv cov neeg mus peb cig rau tom ho
rov qab peb ncig rov los li SIV YIS hais na has ua ciav txawm noj qab
nyob zoo lawm tiag ces thiaj ua li ntawd los txog rau niaj hnub nim
no. Hmoob thiaj muaj ob pab nyias ua txawv nyias me ntsis li no, tab
sis tseem yog tib tug SUB xwb ntag thiab yog tib pab neeg thaum lub
hauv paus.
Lub sij hawm uas SIV YIS cov kwv tij nyob qab deg tsis kam nrog siv
yis tu SUB lawv muaj kev nruam sim neeg SIV YIS puav leej tuaj mus
muab kuab moj tsuas tsuag tsa sawv txhua tus, txog thaum kawg SIV YIS
thiaj qhias lawv lwm SUB lwm qaib xwb los yeej noj qab nyob zoo raws
li SIV YIS hais, tab sis dab noj nyoos los tseem tshuav tsis tus
noob.
SIV YIS ntxooj neeb tseeb rau ntiaj teb SIV YIS ua neeb SIV YIS muab
Tswb Tshoj los kho tas muab tso tsis tua.
SIV YIS ua neeb SIV YIS muab tus taw npua kho xwb, tsis tua tus npua
cia tus taw npua khiav ncig tsev SIV YIS tsuag hauv kuab moj tsuas
rau
cov neeg xwb ces tib neeg tsis muaj mob tsis muaj tuag. SIV YIS kho li
ntawd ntev heev los lawm tib neeg lub neej nyob plhuv huv.
Ces thaum Yawm Saub tso Ntxwg Nyoog, Tooj Nchai Siv YIS, Nraj Nyuam
lawv los tshwm sim rau hauv Txiv Nraug Luj Tub thiab Niam Nkauj Ntxhi
Chiv tsev neeg nyob ntiaj teb, SIV YIS yog Yawm Saub tus tub, Ntxwg
Nyoog yog Yawm Saub tus thawj peeb zeej, Nraj Nyuam yog Yawm Saub tus
tub txib, thaum lawv los ua neeg ntiaj teb tsis ntev muaj kev tshwm
sim neej ua dab li ntxwg nyoog lub qe, Ntxwg Nyoog rov qaum ntuj lawm
tshuav SIV YIS thiab Nraj Nyuam nkawd nyob, SIV YIS thiaj li tsa noob
neej ntiaj teb, cuaj hnub tsa cuaj meem teb sawv tas, yim hmo tsa yim
meem teb zoo txhua thiab muab taw npua kho li hais ntawd, ces SIV YIS
kho-kho neeg ntiaj teb tsis muaj mob tsis muaj tuag li lawm, tsis
muaj
ploj tsis muaj tuag.
Ces SIV YIS leej tub ntxawg lub npe hu ua Txawj Si Civ Tub Nquag, nws
tus ntsuj xij mus deev Ntxwg Nyoog tus ntxhais ntxawm nyob qaum ntuj,
SIV YIS los yeej ua neeb kho ntiaj teb thiab qaum ntuj tib si mus mus
los-los, muaj ib hnub Ntxwg Nyoog siab tsis zoo, txawm hais tias SIV
YIS nim heev ua luaj nim yuav kho qab ntug dhau hauv ntuj kho hauv
ntij dhau qab ntug zoo txhua, cia kuv sim hu SIV YIS tuaj ua neeb rau
qaum ntuj no, kuv muab SIV YIS tus tub ntxawg tus nyuj rag ntsuj mag
ua nyuaj rau SIV TUA ces,  seb SIV YIS puas yuav kho tau tib neeg
lawm.
Ces Ntxwg Nyoog thiaj mus hu SIV YIS tuaj ua neeb rau qaum ntuj Ntxwg
Nyoog thiaj muab SIV YIS tus tub tus ntsuj mag ua tus nyuj rau SIV
YIS
tua, Ntxwg Nyoog hais tias SIV YIV koj ua neeb leej heev koj sim tua
tus nyuj dab no mas koj tseem yuav ua neeb leej tshaj qub thiab, ces
SIV YIS tsis ua zoo saib, nyob ntiaj teb yog neeg tab sis tus ntsuj
mag nyob qaum ntuj yog ib tus nyug, SIV YIS txawm xa tib roob taus
rau
tus nyuj dab vau hlo, ces Ntxwg Nyoog tus ntxhais ntxawm txawm hais
tias, SIV YIV ua cas koj yuav muab tua twb yog koj tus tub ntxawg
nyob
ntiaj teb, ces SIV YIS thiaj hais tias nim yog le koj hais tiag os,
ces Ntxwg Nyoog ntxhais ntxawm txawm tias tiag mas, ces SIV YIS tig
loo phiaj neeb rov qab los txog ntua ntiaj teb, aub ua ciav yog SIV
YIS tus tub tiag lauj, tuag tus ntsej muag daj tseem cia, SIV YIS
thiaj hais kiag ib ntim dej zag coj los txheev kiag kuab moj tsuas
tsuag li tshaws rau leej tub ntxawg, tus tub ntxawg sawv li tseeg,
ces
tus nyuj uas muab tua ua zaub noj rau SIV YIS tus tub ntxawg quaj li
lawg sawv tsis tau vim koj tub tuag thiaj muab kuv tua yog koj tsa
koj
tub koj yuav tsa kuv thiab no, ces SIV YIS tsuag peb zaug dej zag
txheev kuab moj tsuas rau SIV YIS tus tub, los nyuaj quaj peb zaug
hais li qub, nyuj tej pob txha ib tug pov ib qhos, dev npua muab ib
tug kwv rau ib qho yuav yog tau hauv kuab moj tsuas tiag mas thiaj
yuav tsa tau, SIV YIS thiaj hais tias kuv hauv kuab moj tsua, kuv maj
rov los hwv muab hnov qab rau pem Ntxwg Nyoog lawm, yuav tsa tau nyuj
thiab kuv tus tub ntxawg mas yuav yog tau kuv hauv kuab moj tsuas
tiag
tiag mas thiaj yuav tsa tau ob leeg no.  Ces SIV YIS rov hlo mus muab
SIV YIS hauv kuab moj tsuas pem Ntxwg Nyoog, thaum SIV YIS yuav mus
SIV YIS hais tias nej nyob to kuv yuav rov los nej suav hnub 6 nej
nyob ib hnub to, hnub 7 nej nyob ib hnub to,  ob hnub no kuv yuav los
ib hnub xwb xwb, yog tsis pom kuv los mas ntshe yog Ntxwg Nyoog muab
kuv hauv kuab moj tsuas zais law ces kuv yuav tsis los lawm es nej
muab ua kev cai coj mus faus xwb no. SIV YIS mus txog ntua pem Nxtwg
Nyoog-ntxwg nyoog muab hauv kuab moj tsuas zais lawm tiag,  ces SIV
YIS thiaj nrhiav tsis tau. Ces SIV YIS tsis rov qab rau ntiaj teb
lawm.
Ces Nraj Nyuam uas yog SIV YIS tus kwv lawv thiaj nyob tos, hnub 6
nyob ib hnub zov los tsis los, hnub 7 nyob ib hnub zov los SIV YIS
tsis li lauj, Nraj Nyuam thiaj hais tias ab! SIV YIS twb hais tias
yog
zov ob hnub ntawd tsis pom SIV YIS los no ces yog Ntxwj Nyoog muab
SIV
YIS hauv kuab moj tsuas zais lawm, es SIV YIS yuav tsis rov los lawm
es kom peb li muab nws tus tub Txawj Sis Tub Civ Nquag xa lawv SIV
YIS
qab mus no, tab sis peb tsis paub xa ces cia kuv mam raws lawv qab
mus
lawm saum Yawm Saub seb yuav ua li cas thiaj yuav xa tau SIV YIS tus
tub Txawj Sis Tub Civ Nquag tus ntsuj mus cuag SIV YIS, thiab ntiaj
teb yuav tau kev ploj qaug, cia kuv mus kawm txuj ci kab kev tuag
ntawm Yawm Saub,  no ces Nraj Nyuam thiaj nce mus saum Yawm Saub,
thaum Nraj Nyuam mus txog ntua rau ntawm Yawm Saub, nug Yawm Suab
tias
ua li SIV YIS puav yuav rov mus lawm ntiaj teb, Yawm Saub teb tias
aub
Ntxwj Nyoog siab tsis zoo, muab SIV YIS tus tub ntxawg ua nyuj rau
SIV
YIS tua tuag lawm ces SIV YIS yuav tsis rov lawm, cia kuv qhias txoj
kev uas nej yuav muab nws tus tub xa coj los cuag SIV YIS, cuag pog
yawg, koj rov mus ntiaj teb koj mus txiav txooj xyoob tuaj nruab
roob,
txhij tuaj ob tog phua tuaj mus nruab nrab ua nws cwj taw kab, txhij
tuaj ob tog phua tuaj nruab cev ua nws cwj taw kev, ces nws los tau
lawm cev ntaj sib ntsug lwj rau ntiaj teb los ntsuj mag fuab fw los
mus taus, ces nej muab coj los ntawg, yog ob txhib qib ces yog nws
luag, ob txhib qos ces yog nws dub muag chim, sab khwb sab ntxeev ces
yog neej dab chaw sib txuas lus los mas, hais li no ces thiaj qhia
zaj
taw kev li thaum tub Tis Tsuj thiab tub Tis Npuag nkawm muab qav kaws
tau tuag, qhia zaj lus tu siav, qhia zaj lus sawv kev, thiab Yawm
Saub
qhia cov nkauj rau nej xa nws raws nws txiv los mus, tab sis Ntxwj
Nyoog siab phem muab ua tuag lawm ces, nej cem ov, sawv ntxov los nej
cem tav suv los nej cem ntsaus ntuj los nej cem Ntxwg Nyoog ov, mas
thiaj muaj tej nkauj tshais, nkauj sus, nkauj hmo li ntawd, nej
ntshai
no ces nej muab kuv lub npe txuam rau hauv es, kom Ntxwg Nyoog thiaj
ua tsis tau li cas rau nej, no ces thiaj li hu nkauj tias, neej laug
sis Saub- Saub sis laug yuj es, Txawj Si Civ Tub Nquag, nws nyob nws
cev kaj, nws nyob nws chaw zoo,  Ntxwg Nyoog siab tsis zoo tso plaj
mob, miv lwg tso neeg tuag, los poob rau Txawj Si Civ Tub Nquag tus
ntsuj es, Txawj Si Civ Tub Nquag thiaj tau pluj, Ntxwj Nyoog tso nws
zaj mob ua ntshua luaj ntshua seb, Txawj Si Civ Tub Nquag txais tau
es
tuag los mus niaj txhiab niag txhis yuav tsis feb. Mas cov nov yog
Yawm saub qhia rau sawv daws ua, ces Hmoob txoj kev lis kev tuag
thiaj
ua li ntawd los lawm, tab sis lub caij ntawd lawv tsis siv rab qeej
thiab lub nruas coj los tshuab ntaus rau tus tuag,  tej qeej cia ua
qeej tshoob qeej ko xwb, tau ntev heev los tom qab no li thiaj li
txias los muab rab qeej thiab lub nruas ntaus rau tus tuag lawm, ces
txawm tsis muab ua qeej tshoob lawm, tshoob kos ces cia xuas ncauj
hais lawm xwb li ntawd. Ces SIV YIS tus tub tuag tas sawv daws muab
ua
kev cai tuag rau ces ntiaj teb tib neeg quaj tas nrho hais tias yog
SIV YIS tsis nyob lawm ces ntiaj teb yuav tau kev tuag tiag tiag,
txhua leej txhua tus quaj ces, Ntxwg Nyoog txawm hais tia, ua cas es
kuv nyuam qhuav ua SIV YIS nyuag tub tuag xwb es ntiaj teb tib neeg
nim yuav quaj txhua, cia kuv ho ua txuj tuag tso, tshau hmoo mus rau
neeg ntiaj teb tias kuv tuag lawm no seb puas yuav muaj neeg quaj,
ces
Ntxwg NYoog thiaj ua txoj tuag ces tshau hmoo mus rau tsiaj txhu tib
neeg ntiaj teb txhua yam hais tias ntxwg nyoog tuag lawm, kom sawv
daws tuaj mus xyuas ntxwg nyoog pem qaum ntuj, no ces tib neeg ntiaj
teb thiab tsiaj txhu hnov txhua lau, sawv daws thiaj tuaj mus xyuas
Ntxwg Nyoog, ces tas nrho tsiaj txhu nag noog mus ua ntej mus, tus
twg
mus txog los nyiav hais tias Ntxwg Nyoog tuag mas zoo yuav tau nqaij
noj, tus twg tuaj txog los hais li, tshuav Hmoob thiab cuam nyob
nruab
hlis, mam lawv qab, ces Hmoob puv hli Hmoob hais rau cuam tias kuv
puv
hli lawm mus lauj, cuam hais tias kuv tsem tshuav peb hnub tsis tau
puv hli laiv, koj mus ov, xam kuv nyob tim tsev no kuv nyiav yog ntuj
yuav tshav sawv ntxov tsees kuv nco koj ntxwg nyoog ces kuv nyiav,
xam
tias kuv mam nyiav-nyiav quaj-quaj tshav ntuj puv nras, kuv mam noj
txiv, hos yog tav su nrig kuv nco txog ntxwg nyoog kuv nyiav ces yog
ntuj yuav phem, ces nim no cuam thiaj quaj sawv ntxov thiab quaj tav
su ces yog ntuj yuav los nag, ces tib neeg mus ua ciav muaj ib yav
cav
txij hauv caug vaub kib mus txog ntawd yav cav tav kev mus tsis tau,
tib neeg muab vaub kib nqaj hlo dhau plaws yav cav, hais tias vaub
kib
ua cas ntiaj teb tuaj lawm tas cas tav nov koj tseem nyob kos, mus
kuv
nqa koj wb mus vaub kib tias ua li tseem tshuav tus twg lawv qab
thiab, Hmoob tias kuv xwb los maus kuv yog tus suaj kaum kiag ntag,
ces vaub kib txawm hais tias kuv nias phem tes phem taw thiab mus
tsis
tau ces xam tias koj mus es koj nyiav ua kuv tug, ua yuav nyiav li
cas
maj, av tsis nyiav ntau los mas koj mus nyiav ob los hais tias, yawm
ntxwg nyoog ua cas yuav tuag lawm tau xya niaj tsis sawv, yuav tuag
lawm tau xya xyoo yuav tsis los,leej hlob tuaj los tsis rub leej yau
tuaj los tsis tsa ntiaj teb yuav ua cas ua neeg, kuv tuaj lawm ces koj
sawv los mas ces hais npaum no xwb lau!. neeg khaws nkaus vaub kib
cov
lus mus txog ntua quaj hais raws kaus vaub kib cov lus ntag, ntxwg
nyoog sawv tsees tias ev tus no xwb siab tiaj zoo nev, nej tas nrho
qab ntuj tuaj hais tias kuv tuag tau nqaij noj xwb nej tuaj zaum zov
tos es tuaj txhij ces nej noj xwb, tus no tuaj tsa tau kuv sawv lawm,
kuv foom nws tib leeg mas noj nej nqaij ov, ces nej puas kam no ces
tus twg los hais tias peb tau hais lawm tiag ces peb kam lauj, tsuav
yog nws yuav noj li tua tsis noj ces txhob tua, ces tus ntses tseem
tsis teb thiab, ntses ua cas koj tsis teb thiab koj tsis kheev los,
ntses tias awb tsis tau teb xwb, xam kuv leeg tias rov mus ntiaj teb
tus twg tuaj nrhiav ntses ib hnub tsis tau ntau los kom tsis txhob
poob ib pob kua txob ntag, ces thiaj kom yawm xob laug tib rhe ces
tsiaj tas nrho tsis tib neeg lus lawm lau, ces Ntxwg nyoog hais tias
neeg tias nqis rov lawm ntiaj teb koj rov qab mus noj cov nov naj nim
no, ntshe koj tsis xav noj xwb yog xav noj ces yam twg los noj tau
tas
nrho, tsis txhaum li ces neeg thiaj tau nqaij noj.
SIV YIS tus tub Txawj Si Tub Civ Nquag, tuag tas SIV YIS chim siab
heev tias ua cas kho tsa noob neej ntiaj teb zoo txhua, txog kawg SIV
YIS kho tsis tau SIV YIS leej tub ntxawg, Tooj Nchai Siv Yis thiaj
muab tus cwj neeb, cwj yaig nrom li nroog khaug li nkuav rau ntiaj
teb
thiaj paub los khuam rau tsua maj, tsua mos, tsua liaj tsua luv, leej
twg siab ncaj mas tug ntawd yuav khaws tau neeb, tus ntawd ua thiaj
tseeb tus twg khaws tau cwj zag ces tus ntawd thiaj ua neeb dag, leej
twg sawv neeb ces mus txua ntoo neeb ua rooj neeb ces thiaj ntxooj
tseeb, tus twg mus txua rooj ntseej ua neeb thiaj li yuav ntxooj
leej,
SIV YIS hais tseg tias ua neeb ua ncaj ua ncees tsis yuav nyiaj, tsis
tua qaib tua npua, SIV YIS tsim tau ib cov thwj tim rau ntiaj teb,
SIV
YIS los lawm tsis paub lub keeb lub duas ua, cov thwj tim thiaj qhov
mus nug Yawm Saub, tias Yawm Saub ua li SIV YIS los lawm peb hnov qab
tsis nco tas lawm yog yuav kho ntej teb ua li cas tiag, Yaum Saub
hais
tias aub thaum SIV YIS nyob mas tswb tshoj nrog SIV YIS -SIV YIS ua
neeb mas tswb tshoj khiav ncig tsev, SIV YIS tsuag kuab moj tsuas rau
ces tib neeg noj qab nyob zoo, nim na Tswb Tshoj los - los lawm thiab
ces nej rov mus, nej ua neeb ces nej muab ib tus taw npua coj los kho
tsev neeg, muab ib txoj hlua coj los vas tsev neeg, nej kho tas ces
muab tus npua tso mus, ib tus taw npua mas kho peb xyoo, tsis pub tua
tus npua, tus npua thiaj nyob ntawd thiab thiaj roos nej. Thaum nej
kho nej hais li no rau tus npua tias, koj pwj tsiag pwj txhu os kuv
tsis ntshaw koj nqaij noj tsis ntshaw koj kua haus, yug koj los thaiv
tes yug koj los thaiv taw, koj ncauj dhuas li dhawv koj tes kuam li
kawv, koj tes kuam li ko koj ncauj dhuas li hlo, koj noj ib teg kav
ib
hli, koj noj ob teg kav ob hlig, koj noj peb teg kav peb hlig, koj
noj
nyeej teg kav nyeej thawj tawm nyeej lis kav ib xyoo 12 lub hlis, nej
txheev muab ntim dej zag tsuag rau cov neeg,  ces nej muab tus npua
tso mus ces nej nyob zoo xwb mas, SIV YIS cwj neeb nyob tsua maj cwj
yaig nyob tsua mos,  yog leej twg ntseeg no ces tus twg khaws tau
yuav
tshee, leej twg mus khaws tau coj ces tus twg yuav ncoj, thiab tom
ntej no nej ntxooj neeb raws SIV YIS txuj tiag tiag ces nej yuav tsis
kho tsiaj lawm, nej kho hwj huaj xyab ntawv lawm xwb, Yawm Saub hais
li rau SIV YIS cov thwj tim.
Ces SIV YIS cov thwj tim los txog ntiaj teb,  ces lawv los txog ntua
cov thwj tim txawm ua neeb kho, lawv hais tias aub Yaum Saub tias
thaum SIV YIS nyob SIV YIS kho pua ciaj xwb tsis tua no, zaum no peb
kho ces tua noj kiag xwb los mas Ntxwg Nyoog twb hais tias noj tau no
nes, tua noj kiag xwb ces lawv txawm los ua neeb raws nraim li Yaum
Saub hais tab sis nqhis nqaij muab tus npua tua noj nqaij, muab tus
npua tua ntshai tsam SIV YIS tsis txaus siab tseem hlawv ib ntshuag
ntawv rau tus npua thiab tus npua tau ntaub ntawv lawm, tus npua mus
tus npua tuaqha mus lawm dhau plaws tsis zov rooj vag, kho tas nag
hmo
xwb hnub no twb mob lawm los muaj vim muab tus npua tua lawm thaj zoo
kuj zoo, thaj tsis zoo kuj tsis zoo. Ces SIV YIS cov thwj tim txawm
hais tias tua noj tso muab pob tsaig ua puav pheej khuam tseg cia ces
ib xyoo 12 lub hli nws yeej zov xwb los mas, tab sis qhov tseeb twb
tsis niam zov li tus twg los lawm dhau plaws mus saum Yaum Saub,
Yawm
Saub ntsia na has aub cov thwj tim no tsis zoo lauj tsis mloog li
Yawm
saub qhia ho ua cas dev qaib npua mas los mus sis laub sib lug zov
thawj thiab ntawm rooj ntug tsheej pawg cov neeg xab xeeb mas xab
xeeb
tsis tas li lauj pob tsaig khuam rau ntiaj teb tas lawm, Yawm Saub
thiaj hais tias hais rau SIV YIS tsis tso hauv kuab muaj tsuas mus
rau
cov niag ntawd lawm lauj, cia nws tau nyuag tshee rau xwb lauj, cia
tus twg ua raws SIV YIS txoj ces yim ua yim loj yim ua yim zoo, leej
leej twg ua neeb dag noj dag haus ces ua ntev mus tsis leej ua nploj
lawm, yog ua raw SIV YIS txoj ces qhov tsim nyog yuav thiaj yuav qhov
tsis tsim nyog yuav ces txhob yuav thiab ua dawb xwb ces tus ntawm
thiaj ua leej hais txog kev ua neeb mas yog li no.
Thaum uas Yaum Saub pom tau tias ntiaj teb tib neeg Hmoob tsis ua
raws
li SIV YIS hais ces, Yawm Saub thiaj tsis xa hauv kuab moj tsuas tas
nrho los rau Hmoob lawm, yog leej twg siab ncaj ncees tiag tiag ces
SIV YIS thiaj muab kuab kuaj tsuas rau tus ntawd xwb, cov uas ua neeb
tsis tua tsiaj mas cov neeb ntawd yog ua raws neeb Saub Siv Yis, yog
peb pom tus twg ua neeb yuav nyiaj ntau, muab tsiaj, tua npua kho ces
tus ntawd yog ua raws li yav uas Nraj Nyuam los kav ntuj lawm es,
ntiaj teb tau kev ploj qaug. Tej neeb nim no leej twg mus khaws tau
ntoo zag coj los ua rooj neeb ces thiaj ntxooj qhua neeb dag, dag noj
dag haus, yog tau nyiaj teeb neeb txaus mas li ua, yog muab nyiaj
tsis
txaus ces qhua neeb tsis nqig li no, tab sis tsis yog qhua neeb tsis
nqig, yog nws tus kheej hais xwb, qhua neeb mas tsis yuav nyiaj,
tsuas
yuav tswm ciab paj ntoos xwb. Thaum SIV YIS tseem nyob txhua yam SIV
YIS ua dawb xwb tsis suav ua nuj nqis dab tsis li.
Ces SIV YIS mus lawm tau cuaj lub xyoo ntiaj teb tsis tu Sub, (tu sub
no mas yog pab uas nrog SIV YIS nyob SIV YIS lub zos es tau nrog SIV
YIS tua Sub Tuam, Loob Yeeg thiab puj Sub Tuam lawv, mas muab hlua
vas
neeg thiab ntxug tauj ces hais tias tu SUB no). ces tus vij SUB vij
npog no los auv puv ntuj tib neeg muaj mob muaj tuag laus, ces muaj
ib
yawm npe hu ua Sis muas no thiaj nroo hais tias ab ua cas thaum SIV
YIS nyob SIV YIS tus Sub lub ntiaj teb tsis muaj mob tsis muaj tuag,
nim no SIV YIS mus lawm ces tsis muaj leej twg ua txiv yuav los tus
Sub txog tej plaub tej ntug no auv no, ces Sis Muas thiaj li mus
tshau
hmoo rau cov kwv tij nyob qab deg thiab tas nrho cov uas nyob tsis
deb
tsis ze ntawd tib si tuaj sib sab laj txog tej teeb meem ntawd, ces
thiaj tshau hmoo mus txog txhua lub zos uas yog Hmoob, lawv hnov txog
ces sawv daws txawm tuaj, thaum tuaj txhij tas yawm Sis Muas thiaj
hais tias tas nrho sawv daws yuav xav li cas, nej peb sawv daws yuav
rov qab los muab tus Sub no tu ua raws li thaum SIV YIS nyob es SIV
YIS ua,  no ces pab uas ib txawm nrog SIV SIS tu Sub thiaj teb tias
tu
los tu, hos pab neeg uas nyob qab deg ces txawm hais tias ab koj hais
li yeej zoo kawg tab sis thaum ub SIV YIS tseem nyob peb yeej twb
tsis
kam nrog SIV YIS tu Sub, SIV YIS thiaj tuaj qhia peb lwm Sub Xwb ces
txawm lwm Sub TAW qaib thiab ntxug Sub los yeej yog tib qhos tsuas
yog
txawv kev hais lus ntuas Sub xwb peb ua tsis muaj zaj, nej ua raws
SIV
YIS txuj ces nej hais muaj zaj es peb ua peb li qub uas SIV YIS hais
xwb no ces, yawm Sis Muas thiaj hais tias ua li los mas yog tia thaum
ub nej twb tsis nrog SIV YIS tu lawm ces tsis ua cas, thaum SIV YIS
hu
tus qaib ua taw lem taw peb nkhib tis lem tis peb nkhaus no, tus Sis
Muas los tu ces nws hais tias qaib loos lis muam nyob hu hnub.
Tus yawm Sis Muas thiaj hais tias ab thaum ub SIV YIS nyob SIV YIS tu
hais tias kuv txiv siv yis no, zaum no kuv los tu ces cia kuv hais
tias kuv txiv Sis Muas no laub. Yawm Sis Muas thiaj los tu thiab cem
hais tias, phib aub au! nkaaj ntug taag kig kaaj, xaa ib taag kig
ntxuv ai, quas tsis nyob hu nub qab loos lis muam sawv hu nub ai, hu
tau nkauj nub tawm plawg tej npoo ntuj tes, pus tau nam puj Sub ci
nplaag luaj laag nyuj yuas, quas tsis sawv hu nub yog laws qab loos
lis num sawv hu nub ai, hu tau nkauj nub tawm plawg tej qaab ntees
ai,
yuav pus tau puj Sub ci nplaag luaj laag nees las puj Sub, quas tsis
nyob yug dlev dlaaj ai, yog laws puj lis muam nyob yug dlev dlaaj ai,
dlev dlaaj dlev tum yaj, tum raug SIV YIS lis muam leej tub yug yaaj
ai, SIV YIS nrog lis ntshuas cuaj xyoo tsis tu Sub, kuv txiv Sis Muas
coj Sub ntshu Sub quas fwv moog puv nplaj teb las, quas tsis nyob yug
dlev dlub, yog laws puj lis muam nyob yug dlev dlub, dlev dlub dlev
tum nyuj, tum raug SIV YIS leej tub quas ntxawg tub yug nyuj ai, SIV
YIS nrog lis ntshuas cuaj xyoo tsis tus Sub ai, Sub txhaj ntshu Sub
quas fwv
moog puv ntuj las, vim lawm tas txiv yij txheej thaum us, yog laws
yawm SIV YIS hab yawm Sub Tuam puab sib tua sib tua npaig laws tuj
quas tawg tau nam moog peb nub, nplaj teb txhaj le muaj lawm tug vij
dlub os, thaum us SIV YIS hab yawm Sub Tuam puab sib tua sib tua es,
kuv txiv Sis Muas txhaj npaig tuj tawg nam peb mos, yog laws thau us
SIV YIS puab tsim tau lawm tug vij npog, tug Sub tawg moog Sub
ntshaa,
kuv txiv Sis Muas, quas tsis nyob cog taub, yog puj lis muam nyob cog
taub ai, taub txi taub quas zauj, taub nkhaus ua kauj, taub ua laws
kuv txiv Sis Muas taub yaug ncauj ai, quas tsis nyob cog taub, yog
puj
lis muam nyob cog taub, taub txi taub quas zauj taub nkhaus ku, taub
ua
tau kuv txiv Sis Muas taub moog yaug lu, phib nam puj Sub Tuam koj
kav
tsis yaa tuaj los mas nam puj Sub Tuam, nplooj tauj txawm lawm hov
twg, nplooj tauj txawm lawm nruab dlawg, nplooj tauj dlauv nplooj
tauj
lis nab, yuav ua lawm nam puj Sub Tuam chaw zab qab, nplooj tauj
dlauv
nplooj tauj quas lawv, yuav ua lawm nam puj Sub Tuam chaw mob plawv,
ua caag nam puj Sub Tuam koj kav tsis yaa tuaj los mas koj teg sis
plaag teg coj ntaaj, kuv txiv Sis Muas teg dlawb teg sis nplag, koj
tsis yaa tuaj los mas koj teg sis lag teg coj rag, kuv txiv Sis Muas
teg dlawb teg sis nplag, kav tsis yaa tuaj los mas nam puj Sub, koj
tuaj sau tauj los poob sau ncaag kuv txiv Sis Muas yuav muab koj tua
kuas taag, koj tuaj sau ncaag poob sau tauj kuv txiv Sis Muas yuav
muab koj tua sis nrauj los mas nam puj Sub Tuam, kuv yuav ib nees
ntsa
npawv koj lub qhov quav kuv yuav muab koj tua tuag ntsaub lis ntsuav,
kuv yuav ib nees ntsa npawv koj qhov zig, kuv yuav muab koj tua tuag
ntsaub lis ntsis, kav tsis yaa tuaj los mas nam puj Sub, koj tsis
paub
kuas tsis yog qeb caag, sau rooj kuv muaj zoo pas 'pias" qab cej rooj
kuv twb zais muaj zoo rag, sau rooj kuv twb muaj zoo txhuv ai, qaab
cej rooj kuv twb zais muaj zoo mov los mas nam puj Sub Tuam aw, no
ces
tib ntag teg tauj qaib uas ib yim ib yim neeg coj tuaj pav rau ntawd
tus ntoo pos ncag tus nrho ua ob ya. Qov no yog kev cai tu Sub raws
li
siv yis ib txwm ua los SIV YIS tas zwm txwv lawm ces tus tub Sis muas
ntawd thiaj los coj los tu Sub txog rau niaj hnub nim na thiab. Nyob
lis peb cov kwv tij Hmoob Sib, Hmoob Ntsuab, mas tseem tu Sub LI hais
tab si cais ua ob pab tu lawm thiab, ob pab mas tu ua Sub ntshav, ib
pab mas tu ua Sub tawg, pab Sub tawg ces yog ua kua taum noj xwb tsis
tua npua los ua nqaij noj tsuas noj kua taum nkaus xwb, pab Sub tshav
mas tua npua noj qaij ua piv txwv li thaum tua Sub Tuam lawv, tab si
lawv txawm muab txauv tu ua hais tias, cov uas tu Sub ua kua taum noj
xwb muab hu ua Sub ntshav lawm, hos cov uas tu Sub tua npua noj mus
ua
Sub tawg lawm, mas tsis yog lawm, qhov yog mas yog li no, Sub
ntshav mas yog cov tua tus npua ua qaij noj nrog mas thiaj yog Sub
ntshav li thaum muab Sub Tuam lawv luag coj los tseev hauv SIV YIS
tsev ua ntshav liab pes vog, cov ua kua taum noj tsis tua npua tsis
ua
nqaij noj li ces cov ntawd yog SUB tawg lawm, lawv txawm muab txauv
li
kuv hais pem lawm, txawm yuav ua li cas los yeej yog tib pab los
ntawm
SIV YIS xwb.
Hais txog SIV YIS lub neej los nyob rau ntiaj teb ces xaus li no xwb,
SIV YIS yog ib tug neeg uas los nrog dab thiab neej sib tua ua rog
tsis muaj caij nyoog so li ntag, thiab tau cawm tib neeg ntiaj teb,
tsa tib neeg hauv qab ntuj khwb no txhua nrho tsis suav ua nuj ua nqi
li. kuv muab Tooj Nchai Siv Yis, Buddha hpuv thab luj, tswv Yesxus,
lawv cov keeb kwm coj los luj tas nrho lawm. SIV YIS yog tus #zus 1,
Buddha yog tus #zus 2, Yesxus yog tus #zus 3, yog vim li cas kuv
thiaj
hais li vim tias SIV YIS tseem ua tau ntsaj Buddha thiab Yesxus,
Buddha tseem ua tau tshaj tswv Yesxus thiab, yog leej twg tsis ntseeg
los kom nej mus pem ST. Paul, MN nej mus nrhiav tus XF hua ua VAAJ
YAG, nws yog Vaaj Tuam saib tsev luam tus kwv nawb, tus XF ntawd yuav
qhia rau nej txog qhov ua Buddha ua tau zoo tshaj thiab coj zoo tshaj
tswv Yesxus thiab, tus XF Vaj Yag no tej zau nws tau Dr. rau fab kev
ua XF lawm ntag, lub caij kuv tau sib ntsib nrog nws ntawd mas nws
tab
tom kawm tas master degree lawm tseem kawm tauj mus lawm thiab, xyoo
wb sib ntsib yog xyoo 1993 lawm twb tau ntev heev lawm tej zaum kawm
tiav tas lawm.
Tej kev dab kev qhua no tsis lam yog nyob - nyob es Hmoob xav ua ces
lam ua xwb tsis yog li ntawd, yeej muaj lub hauv paus xeeb tau muaj
tej kev iab kev daw no lawm Hmoob thiaj tau ua, tsis xav ua los yuav
tau ua li ntag. Hmoob txoj kev ua dab qhuas mas tau tswm sim nyob
hauv
ntuj tsim teb raug mas tsuas muaj li nram no xwb.
1).  Tus kws txiv neeb SIV YIS.
2).  Kab kes pam tuag, muaj nkauj coj los hu, muaj taw kev, muaj zaj
sawv kev, muaj zaj tu siav.
3).  Rab qeej tis tshoob tis kos.
4).  Lub nruas daj.
5).  Tus vij Sub vij npog sib tua.
6).  Muaj rab Hneev rab phom.
7).  Khawv koob txhua yam. Thiaj nyob keeb kwm Hmoob, thiaj yog Hmoob
li xwb dhau ntawd lawm ntshe yuav tsis yog Hmoob li lawm ntag, rau
qhov tsis nyob hauv ntuj tsim teb raug.
Hais txog Hmoob tus xwm kab, ua nyuj dab, ua npua tai los yog npua
dab, ua npua rooj los yog dab roog, tsa txhiaj meej tej no tsis muaj
nyob hauv ntuj tseem teb raug es Hmoob hais cia, ntshe yuav yog Hmoob
muab lwm tus li los coj los ua, los sis yog Hmoob khwv tswv yim ua
lawm xwb los kuj muaj.
YTK
Hmoob ib txwm txhua tus tib neeg yeej paub tias muaj Ntxwg nyoog, tab
sis tsis paub qhov tseeb xyov Ntxwg nyoog yog neej los yog dab.
Ntxwg nyoog yog noob neej li peb no ntag, ua li nev Ntxwg nyoog hos
los qhov twg los? Ntxwg Nyoog muaj niam muaj txiv, Ntxwg
Nyoog niam thiab txiv ho los qhov twg los thiab hu li cas.
Ntxwj nyoog niam thiab txiv tawm ntawm tus me toj los, Ntxwg nyoog
txiv tawm ua ntej, nws niam tawm ua qab, thaum lub caij ntawd muaj
neej xwb tsis muaj dab,  Ntxwg Nyoog txiv hu ua txiv nraug luj tub,
niam hu ua niam nkauj ntxhi chiv, txiv nraug luj tub nkawm txawm yug
tau Nyoog thiab Siv Yig, Nraj nyuam lawv los koom ua kwv tij, thaum
uas Nyoog loj tiav nraug lawm ces, Txiv Nraug Luj Tub nkawm thiaj
muab
nyab rau Nyoog, thaum muab nyab rau Nyoog tas ces Txawm tis lub npe
laus rau lub caij uas muab nyab nrog ua ke, thiaj muab hu ua Ntxwg
Nyoog.
Ntxwg Nyoog nkawm ua niam txiv tau peb lub xyoos, ces niam Ntxwg
Nyoog
cev txawm xeeb nyuag, thaum txog cuaj lub hli txwm nkaus txawm yug
tus
me nyuam los, thaum yug tau los ua cas tsis zoo li noob neej, tib lub
kheej kheej ob tog loj ruab nrab nqia, Ntxwg Nyoog txawm mus hais rau
nws txiv uas yog txiv Nraug Luj tub tias txiv ua cas wb yug tus me
nyuam zoo tsis xws li neeg ntiaj teb, koj coj koj txwm rawg, thiab
txwm kuam mus txheev seb yog sim zeej dab tsis no ces Nrau Luj tub
thiaj mus saib, mus txog ntua ces txawm muab txwm rawg coj los kuam
peb teg nce toj, peb rawg nqis hav tas,Txiv Nraug Luj Tub thiaj
txheev
hais tias theev mooj txis thim mooj txis, me nyuam neej mas hais tawm
tuaj me nyuam dab mas hais tawm los, no ces Nraug Luj tub txawm muab
lub pob ntseg npuab nkaus ntawm lub qe mloog ces txawm hnov sib tham
ntsho tsuam hauv tuaj thiab luag zom zaws hauv tuaj, tias hiv hiv !!
ob tog loj hauv ruab nrab nqia, tom ntej mas muaj 90 tus luv liaj,
tom
qab muaj 80 tus luv ntsuab, tom ntej muaj 90 tus dab tsog maj, tom
qab
muaj 80 tsog tsuag dab noj nyoos haus txias hauv tuaj ces, Txiv Nraug
Luj Tub thiaj hais tias, Ntxwg Nyoog thiab Nyab neb lub niag qe No
tsis yog qe neej, nws yog qe dab xwb, mus nqas kuv 9 hnab thee thiab
9
lub foob xab tuaj peb muab hlawv pov tseg, hais li, tab sis Ntxwg
Nyoog nkawm ob niam txiv txawm tsis kam muab hlawv, nkawm txawm hais
tias ciab wb mam sib hloo puag lub qe no kom daug tso txawm tus zoo,
tus phem los wb yuav tas nrho.
Ces txiv Nraug Luj Tub nkawm ob niam txiv thiaj xav zoj tias zaum no
yuav tsis qoos lauj ntiaj teb yuav muaj dab noj haus ces cia wb khiav
mus nyob lawm qaum ntuj thiaj yuav tsis muaj kev nyuaj siab, ces Txiv
Nraug Luj tub nkawm thiaj khiav mus qaum ntuj lawm. Ntxwg Nyoog nkawm
ob niam txiv thiaj sib hloo nto puag lub qe ntawd puv ib tsug 13 hnub
ces lub qe thiaj daug, thaum lub qe daug kiag ces cov niag me nyuam
dab noj nyoog, tshaib tshaib, nqhis nqhis, thiaj muaj pog Ntxwg Nyoog
tom noj kiag ces, Ntxwg Nyoog saib zoj ua cas lo tsis tau li lawm
lauj
ces Ntxwg Nyoog thiaj khiav kiag lawv nwv txiv uas yog Txiv Nraug Luj
nkawm qab dua qaum ntuj lawm thiab, ces tseg cov niag dab noj nyoos
haus txias nyob ntiaj teb.
Cov dab noj nyoog thiaj noj ntiaj teb ib tog zuj zus tuaj lauj, ces
thiaj hais tias li no ces tsis tau lawm, kom Siv Yis kav tsis leej
maj
mus kawm txuj ci rau saum yawm saub mas thiaj yuav kov yeej dab, ces
Siv yis thiaj lawv Ntxwg Nyoog qab mus kawm txuj ci qaum ntuj ua
khawv
koob, tsuag roj, ib pua tsav yam khawv koob tua dab noj nyoos haus
txias, thaum siv yig kawm tiav peb lub xyoo txwm lawm,  Yawm Saub
thiaj muab Siv Yis tis Npe Laus hus ua Tooj Nchai Siv Yis, ces Tooj
Nchai Siv Yis thiaj rov los tua dab hauv lub ntiaj teb no........
Thaum Tooj Chai Siv Yis, kawm txuj ci ua Neeb tiav, ua khawv koob
tsuag roj, khawv koob quas dab, khawv koob tua dab, khawv koob hwj
huaj, hauv kuab moj tsuas,  khwj lwb npuag ntsuab,  khawv koob xab
xeeb xab xaws, khawv koob cawv ntuj cawv duab, cawm tib neeg txoj
sia,
tsis pub muaj kev npoj kev tuag rau ntiaj teb, los ntawm yawm saub
tus
uas yog muaj lub fwj chim loj,  los tsim tau lub ntiaj teb rau tib
neeg nyob,  thaum Tooj Nchai Siv Yis kawm tiav tas,  yawm saub tau
hais rau Tooj Nchai Siv Yis hais tias tej txuj ci no koj coj mus
cawm
tib neeg ntiaj teb tsis pub yuav nyiaj, yam twg los koj ua dawb pab
dawb xwb, Tooj Nchai Siv Yis kuj ua lawv nraim li Yawm Saub hais.
Thaum Tooj Nchai Siv Yis los txog ntua rau ntiaj teb, pom lub ntiaj
teb nphob xuav lawm xwb, lub caij ntawd Tooj Nchai Siv Yis thiaj pib
muab hwj huaj siv sawv, los kho tib neeg tej uas dab muab nqaij noj
tas tshuav txha lawm xwb, Tooj Ncai Siv Yis muab kuab moj tsuas los
tsuag rau, cawv ntsuj duab, thiab xab xeeb tej nqaij tawv kom hlav
los
sib loos, kom zoo li qub tuaj, Tooj Nchai Siv Yig ib ke tsa tej neeg
uas tuag lawm thiab ho ib ke tua tej dab noj nyoos haus txias, uas
yog
Ntxwg Nyoog cov me nyuam uas yog dab, Tooj Ncai Siv Yis tsa noob neej
cov tuag lawm, qab ntug dhau hauv ntuj, hauv ntuj dhau qab ntug, noob
neej sawv txhij zoo txhua, Lub caij ntawd tsis muaj leej twg ua txiv
li lawm tsuas tshuav Tooj Nchai Siv Yis tib leeg thiaj ua txiv rau
hauv lub qab ntuj khwb, thiab tej dab uas Tooj Nchai Siv Yis tua los
tseem tshuav coob tsis tau tua tas, ces tshuav cov uas nyob rau kaum
roob kaum hav dab noj tsis tau txog, mas ntshai dab tshee tas nrho,
ces Too Nchai Siv Yis thiaj hais tias yog nej ntshai heev lawm no ces
cia kuv muab qab rau nej hu npig thiab cia ua noob, ces pab uas dab
tsis tau noj txog thiaj muaj txoj kev cai uas muab qaib coj los hu
plig li ntawd.
Ces muaj ib zaug Tooj Nchai Siv Yis, thiaj kho teb chaws noob neej
thiab tua cov dab uas tseem tshuav, Tooj Nchai Siv Yis tab tom los
txog ntua ntawm kev tshuam, txawm los ntsib ntav ib tug dab dav liaj,
dav ntsuab ntawd, tus dav txawm hais tias aub, koj yog Tooj Nchai Siv
Yis ntag puas yog, Siv Yis txawm teb tias kuv yog los mas, ces Dav
noj
nyoos txawm hais tias yog li no koj thiab kuv wb txawm sib ntsuag zog
ntawm no tso, Tooj Nchai Siv Yis txawm teb hais tias yuav ntsuag zog
los tau tab sis kuv txuj ci loj heev, yuav kom mkoj yeej taus kuv mas
koj tsoo lub niag pob zeb ntsuab ntawm ntug hav dej no tawg mas koj
thiaj li yuav ntsuag zog tau nrog kuv no ces, niag dav noj nyoos
ntawd
thiaj li yuj ib ncig siab me ntsis,  ib ncig siab me ntsis rau puag
saum ntuj ub, qwv lwg ntxiaj puag saum ub los tib teg rau lub niag
pob
zeb ntsuab ntawm ntug dej tawg kiag ntsoog ntxaws ua plaub txaug lawm
ntag, ua rau niag dav noj nyoos ntawd tuag kig ib tsig rau ntawd
thiab, Tooj Nchai Siv Yis muab kuab moj tsuas tsuag kiag rau lub pob
zeb ntsuab xab xeeb zoo nkaus li qub tuaj thiab, niag dav noj nyoos
tsim rheev rov los, niag dav hais tias, am! thaum kuv tsoo kiag twb
pom tawg kig lawm nas, ua cas tseem zoo nkaus li qub thiab xwb nes,
niag dav rov qab yuj dua ib tis siab me ntsis, ib tis siab me ntsis
rau puag saum ub rov qwv lwg ntxiaj puag saum los tib teg rua rau lub
niag pob zeb ntsuab thiab, ua rau lub niag pob zeb tawg ntsoog ntxaws
thiab, niag dav noj nyoos tuag kiag ib tsig rau ntawd thiab, Tooj
Nchai Siv Yis tsuag kiag kuab moj tsuas, xab xeeb kiag rau zoo li qub
tuaj, niag dav mam xeev kiag rov los, niag dav hais tias am zoo li
twb
tawg kiag lawm nas, ua cas tseem zoo li qub lawm thiab, ces niag dav
noj nyoos ntawd ua peb zaug tas los, Tooj Nchai Siv Yis xab xeeb kuab
moj tsuas peb zaug tas tib si, ua rau niag dav hais tias oov koj txuj
ci loj hwv tiag yom no ces, dav ho hais ntxiv tias yog li ces tas kis
kaj ntug hnub tuaj puv nras tso wb mam rov tuaj sib kom txuj ci ntawm
qhob no, ces Tooj Ncai Siv Yis tias li los ua li los mas, dav ua li
nev hmo no koj yuav mus pw qhov twg, ces niag dav txawm teb hais tias
kuv ces tsis muaj chaw pw li, lam pw nram qab tsuas ntawd ntawm tus
ceg ntoo quav xwb, ces Tooj Nchai siv Yis thiaj hais tias aus ua li
los, ces nkawm txawm nyias mus nyias tsev lawm.
Hmo ntawd thaum ib tas hmo dua xwb ces, Tooj Nchai Siv Yis thiaj li
khaws nkaus rab txiab tooj txiab hlau mus txog ntua nram qab tsuas
ntsias kiag rau ntawm tus ceg ntoo qhuav, pom dav txawb tib pob saum,
Tooj Ncai Siv Yis ya plho muav rav txiab yim tsawg tsuag dav tis tw
poob tas dav qhuav twb tsis hnov, Tooj ncai Siv Yiv rov los pw pem
tsev, kaj ntug hnub tuaj puv nras, TOOJ NCAI SIV YIG thiaj mus tuaj
tom kev tshuam uas tau teem caij hu dav tias, dav ntsuab noj nyoos aw
koj ua tau ces tuaj pem kev tshuam nov no ces, niag dav tib plhaw ya
ces tis tw tsis muaj lawm ua rau niag dav poob kiag rau nram qab
tsuas, niag dav teb ploj loog hais tias Siv Yis koj siab phem ua luaj
koj twb muab kuv tis tw txiav tas lawm kuv yuav ua cas tuaj nrog koj
ntsuag zog tau no,  ces Tooj Nchai Siv Yis thiaj nqa loo rab ntaj
thiab rab txiab mus txog ntua nram qab tsuas ces niag dav zaum tib
pob
ntsoos ntsoo cia, niag dab noj nyoos txawm thov-v Tooj Nchai Siv Yis
tias thov koj tsis txhob tua kuv lawm luas, thov koj tseg noob thiab,
koj tsis paub suaj kaum kiag rau wb ob niam txiv lawm xwb, dua li cov
koj twb muab tua tas lawb, no ces Siv Yis txawm tsis muab dav tua,
Tooj Ncai siv Yis thiaj hais rau niag dav tias yog li koj tej hwj
huaj
uas leej leej thiab noj neeg ua- ua tau nyob qhov twg, ces dav hais
tias nyob qhov nov ntawm dav tus nplaig ces, TOOJ NCAI SIV YIG thiaj
xuas txiab txiav kiag tas nrho tej tuj taug tib si pov tseg, SIV YIS
hais rau dav tias txij hnub no mus koj mas ib phaum yau zuj zus mus
kom koj tsuas noj tau tus poj qab xwb, no ces nim no dav thiaj me
lawm
thiab tsis noj neeg lawm.
Tooj Nchai Siv YIS rov los tsev, los yeej tsis tau so li vim ntiaj
teb
muaj dab noj nyoos haus txias coob heev, ces Siv Yis txawm mus ncig
lub ntiaj teb seb Noob neej nyob txhij los tsis txhij, Tooj Ncai Siv
Yis tab tom mus ncig ib lwm los txog tua tom kev, txawm muaj ib pab
tsog lej tsog laus tab tom mus yos noj los ntsib Tooj Nchai Siv Yis
lawv txawm hais tias aub! koj yog Siv Yis ntag puas yog, Tooj Nchai
Siv Yis txawm teb tias kuv yog Siv Yis mas, no ces cov dab tsog lej
tsog noj nyoos ntawm txawm hais tias yog li koj yog Siv Yis ces peb
txawm sib tua tam sim no, no ces Tooj Ncai Siv Yis thiaj nrog dab
tsog
sib tua nthawv nthav tib plig ntshis, cov tsog lej coob Siv Yis tib
leeg xwb ces SIV YIS kov tsis yeej, SIV YIS txia ntshis ua tus nas
tsuag kag plaws rau hauv lub qhov nas, cov dab tsog txia ntshis ua
nas
tsuag lawv qab lias rau hauv qhov thiab, Tooj Nchai Siv Yis txia
ntshis ua tus ntsaum nkag tawm rov los, cov dab tsog mus txog ntua
hauv tsis pom SIV YIS lawv tawm kiag rov los saum no thiab, ces Tooj
Ncai Siv Yis lawv thiaj rov sib ntau sib tua soj tib pliag ntshis,
SIV
YIS txawm nug cov dab tsog lej tsog laus hais tias ua li hmo no nej
yuav mus pw qhov twg cov niag tsog txawm teb tias peb tsis pw qhov
twg, tab sis peb yuav mus tsev, Tooj Nchai Siv Yis hais ntxiv tias
nej
lub tsev nyob qhov twg, ces lawv txawm teb hais tias peb nyob tim lub
roob ntawd hauv muaj ib lub qab pob tsuas peb nyob hauv luv qab tsuas
ntawd xwb, hais li ntawd xaus nkaus xwb ces, Tooj Nchai Siv Yis thiaj
txia ntshis ua ib tus yoov ya plho lawm, ua rau cov niag dab tsog lej
tsog laus tsis pom raws tsis tau SIV YIS qab.
Tooj Nchai Siv Yis los pw ib hmo nkaj ntug tas kis ntxov, Tooj Nchai
Siv Yis txawm raws cov niag dab tsog qab mus tim lawv tsev, Tooj
Nchai
Siv Yis mus nriav lawv tau ib tav su dua thiaj nrhiav tau cov niag
dab
tsog ntawd lub tsev, lub chaw nyob,  thaum SIV YIS mus SIV YIS txawm
hnav ua ib cev zam hluas nkauj li ib tus ntxhais nkauj xwb, thaum SIV
YIS mus txog ntua rau ntawm lawv lub tsev ces cov txiv neej tub hlua
tsog lej tsog laus tawm mus nrhiav noj tas lawm, tsuas tshuav ob niam
txiv laus nyob zov tsev xwb, ces ob niam txiv tsog laus txawm hu Tooj
Nchai Siv Yis hais tias koj tuaj los tus me ntxhais no,  ces SIV YIS
txawm teb hais tias aus kuv tsis yog tuaj os, kuv yuav los ua neb tus
nyab hlob xwb, ob niam txiv tsog laus thiaj teb tias ua li los, sub
koj nim yuav kam los ua kuv tus nyab hlob tiag nes, no ces SIV YIS
thiaj hais tias tiag kawg los mas kuv yeej yuav los ua neb tus nyab
hlob,  ces ob niag dab tsog laus thiaj hais tias yog li ces los nyob
hauv nov tos, lawv tseem mus nrhiav noj ncauj lawm ib tsam yav lig
yuav tsuas ntuj lawv li rov los no ces, Tooj Nchai Siv Yis nyob tos
txog thaum lub hnub qaij nroos rau tim npoo ntuj ntxoov ntxoo los
luas, Tooj Nchai Siv Yiv thiaj hais rau ob niam txiv tsog laus tias
niam thiab txiv nej lub yias nyob qhov twg ces ob niam txiv dab tsog
laus thiaj hais tias nyob qhov nov txawm muab cev nkaus rau SIV YIS
ces SIV YIS txawm hliv kiag tib yias roj, cuam taws ntwg rau lub yias
roj npau npau kub kub tag zog, ob niam txiv dab tsog laus hais tias
nyob koj yuav rhaub roj ua tus dab tsis naj, Tooj Ncai Siv Yis thiaj
teb nkawm tias, niam thiab txiv tsis muaj dab tsis os, tsuas yog neb
cov tub mas zoo sib xws li, tsam ho tawb yuam kev, kuv yuav muab sawv
daws ntaus cim kom thiaj paub zoo xwb oj, nkawm teb tias ua los.
Ces Tooj Nchai Siv Yis thiaj nyob tos lawv, tos tos yuav luag tsaus
ntuj ces lawv txawm los tsev zom zaws tiag luaj, ces cov dab tsog los
tas nrho cov lawm txawm tshuav tus tub ntxawg xij tsis tau los txog
li, thiab lawv txawm hu SIV YIS tias koj tuaj los tus muam, SIV YIS
teb tias twb yog kuv los ua nej tus nyob hlob xwb, Tooj Nchai Siv Yis
los kuj ntshai tsam yias roj ho txias ces yuav ua tsis tau hauj lwm
rau lawv, no ces SIV YIV txawm hais tias nej los txhij lawm ces kuv
yuav ntaus cim rau sawv daws, Tooj Nchai Siv Yis thiaj rub kiag ib
lub
rooj rau ntawm hauv plag, thiab txij lawv tias niam thiab txiv nej
sawv daws los tas nrho rau saum rooj no kuv yuav ntaus cim rau sawv
daws kom kuv cim tau nej vim nej zoo sib xws tsam ho tawb yuam kev,
no
ces cov dab tsog txhua tus txawm sawv los zaum saum rooj tas nrho,
ces
Tooj Ncai Siv Yis thiaj tsaws hlo yias roj uas kub kub ntawd coj los
txog ntua ntawm lawv xub ntiag, SIV YIS tib tsuag dej thiab ntov
kiag
me ntsis dej rau hauv yias niag roj ces cig plaws nrov poog tuaj rau
lawv kub nyiab liab pes vog rau qhov txhia chaw thoob paws dab tsog
lub tsev ua rau lawv tuag tas nrho, tib pliag ntshis xwb dab tsog tus
tub ntxawg txawm los txog ntua nraum zoov, txawm yws daws dom tias
hwb! tsw phem tsw SI YIS ua luaj no yog SIV YIS xwb los mas no, ces
SIV YIS teb hais tias yog kuv tiag, ces niag tub ntxawg tsis los tsev
txawm thov SIV YIS tias thov koj txhob tua kuv lawm, tsuas tshuav kuv
ua tus suaj kaum kiag lawm xwb thov koj tseg noob thiab lauj no ces
SIV YIS txawm tsis muab tua thiab, ces tus tub ntxawg dab tsog lej
tsog laus ntawd txawm hais tias SIV YIS koj siab phem muab peb tua
tuag tas lawm mas kuv yuav mus nyob rau qhov roob qhov hav, hav dej
hav dawm, thaum twg nej cov niag poj niam tuaj ncaj nphav raug kuv,
kuv muab nws aim kiag kom tsis txhob muaj me nyuam.
Tooj Nchai SivYis yog tus uas tau hwj huaj, thiab kuab moj tsuas
ntawm
yaum saub thiab siab ncaj ncees rau tib neeg, nws thiaj los tsa tib
neeg ntiaj teb sawv tas, ces lub qab ntuj no tej dab los tseem tshuav
coob Tooj Nchai Siv Yis txoj dej num ua tsis paub tas, muaj ib hnub
ces SIV YIS rov qab yuav mus ncig ntuj dua vim noob neej tseem raug
ntxwg xyoog cov dab noj nyoos xij tseem noj ua ntu zus thiab ces,
thaum Tooj Nchai Siv Yis yuav sawv kev mus ces SIV YIS txawm hais rau
nws tus poj niam hais tias kuv mus lawm yog muaj dab tuaj no ces koj
kom dab haus tau kuv peb raj qua yeeb thooj, noj tau kuv peb vab
tshaus qe tooj peb vab tshaus qe hlau, nta tau kuv rab hneev no mas
li
ua phem tau rau koj, vim SIV YIS yeej twb paub ua ntej lawm tias yog
SIV YIS mus zaum no ces ua cas los dab noj nyoos yeej yuav tuaj nrog
SIV YIS poj niam sib ntsuag zog xwb xwb li ntag, SIV YIS thiaj hais
cov lus ntawd cia, thaum uas SIV YIS mus lawm tau tsis ntev xwb ces
niag dag txawm tuaj tiag raws li SIV YIS hais lauj, thaum niag dab
tuaj txog ntua ces txawm yuav coj SIV YIS poj niam mus tam sim li no
ces, SIV YIS poj niam thiaj hais tias, yog nej yuav coj kuv mus lo
tau
kawg, tab sis nej noj tau kuv txiv SIV YIS li kua tooj kua hlau, haus
tau SIV YIS peb rag kua luam yeeb, nta tau kuv txiv SIV YIS rab hneev
mas nej li coj tau kuv mus, no ces niag dab noj nyoos txawm muab kiag
SIV YIS cov kua tooj kua hlau, kua luam yeeb hau tas nrho, thiab muab
rab hneev nta kiag, muab lub taub hneev dam kiag pov kiag rau ntawm
hauv plas, ces niag dab txawm hais tias mus tam sim no nrog peb mus,
dab muab TOOJ NCHAI SIV YIS poj nuiam coj loo mus rau puag nraum dab
lub zos lawm, Tooj Nchai Siv Yis mus kho lub ntiaj teb ib lwm rov los
txog ntua tsev ua cas tsev nphob xuav, tsis pom poj niam lawm tiag
lauj, mus xyuas kiag nws peb yias kua tooj kua hlau, thiab peb rag
kua
luam yeeb dab muab haus du lug, ntsia ntawm hauv plas ua cas rab
hneev
lub taub lov tas nrom cas ntawm cia xwb.
Tooj Nchai Siv Yis sav zoj los chim siab, nkaus hlo SIV YIS rab ntaj
neeb thiab rab hneev ua ib txwm SIV YIS nqa, raws dab noj nyoos qab
mus, SIV YIS raws loo dab qab mus txog ntua ntawm dab lub zos, niag
dab noj nyoog tsis nyob tsev lawm, tshuav Tooj Nchai Siv Yis tus poj
niam nyob xwb, SIV YIS poj niam hais tias SIV YIS koj tuaj ab tsis
ntawm no, SIV YIS teb hais tias tuaj coj koj rov qab, SIV YIS poj
niam
tias tsis tau dab txuj ci loj heev, koj yuav kob tsis yeej dab thiab
koj sim mus nta dab rab hneev ntawd saib koj puas yuav nta tau maj,
SIV YIs mus khaws nkaus coj los sam hlua hneev, seb tawv npaum cas,
SIV YIS xuas ko taw tsuj kiag tus nta hneev txhais tes tuav kiag lub
ntsij hneev, tas nrho SIV YIS tus zug peb tsaj rab qhaub twb tsis ua
zog li, SIV YIS poj niam hais tias rab hneev ko niag dab ua khawv
koob
sam xwb mas thiaj tau, ces hnub qaij nroos yuav tav caij dab los tsev
ces SIV YIS poj niam hais tias koj nce mus saum nthab kub muab dab
lub
yias thawj tsheb khwb koj rau saum, SIV YIS nce loo mus rau saum
nthab, muab lub yias khwb nkaus rau SIV YIS rau hauv pw caws tib pob
saum nthab, tib pliag ntshis xwb niag dab noj nyoos ya plho puag tim
qab ntug los tsawm ntua ntawm tus ceg ntoo uas ze ze ntawm dab qhov
rooj dab mam tib plhaw los nkog plho rau hauv tsev, ces niag dab
txawm
hnov ntxhiab tsw txawv txawv ces niag dab txawm hais tias hwb ua cas
zoo li tsw tsw SIV YIS ua luaj tsis yog SIV YIS tuaj los cas,  no ces
SIV YIS poj niam hais tias tsis muaj leej twg tuaj li, ntshe yog koj
mus nrhiav ncauj noj es koj hnov koj li ntxhiab tsw xwb o, ces niag
dab txawm tsis hais ab tsis ntxiv lawm ces SIV YIS qhib lub yias me me
ntsia niag dab txawm los zaum ntawm qab cub nte taws tib tus ncauj
mas
liab plaim ces SIV YIS txawm nta hlo SIV YIS rab hneev nruab kiag rab
xub vos tsom ntsoov rau ntua phiaj siab, xa tib hneev rau niag dab ua
rau rab xub ntab plaws lawm tsis chob li niag dab nroo ib suab hais
tias hwb ua cas cov niag taws no koj txiav ntoo ab tsis coj los rauv
es yuav tawg tuaj kub kuv nes, SIV YIS poj niam txawm teb hais tias
ntshe yog txiav tau yuam kev ntoo fuab txhib es thiaj tawg tuaj rau
koj nes, tab sis qhov tseeb twb yog SIV YIS poj niam yeej paub tias
yog SIV YIS tua niag dab tab sis tsis pov qhawv, ces SIV YIS nkaum
twb
ywm hauv ib hmos, tas kis nkauj ntug txoog xwb niag dab sawv tawm
paws
nraum zoov ya plho mus nrhiav noj lawm, TOOJ NCHAI SIV YIS li nqis
los
SIV YIS poj niam hais tias SIV YIS koj cov txuj ci tseem tsis tau tua
tau dab li ov, ces SIV YIS thiaj hais rau nws poj niam hais tias yog
li mas ib tsam tsaus ntuj niag dab los txog ces koj txawm hais rau
niag dab hais tias koj ib leeg nyob tsev xwb es koj thov niag dab
qhia
koj txog zaj khawv koob uas sam rab hneev thiab nta tau ua koj luag
zov tsev no ces, niag dab qhia koj ces kuv kawm kom tau ces kuv muab
dab rab hneev rov tua niag dab mas thiaj tau no ces, SIV YIS poj niam
thiaj teb tias ua li koj hais los mas, hnub ntawd nkawm nyob ib hnub,
ntsaus ntuj niag dab noj nyoos thiaj ya plho tim qab ntug los tsaws
tua ntawm tus ceg ntoo qub thiab, li tib plhaw lo rau hauv tsev li
qub
thiab.
Thaum niag dab los txog ces SIV YIS poj niam txawm hais rau niag dab
tias kuv tib leeg zov tsev xwb ces, tsis tau luag li koj txawm pab
qhia kuv txog koj zaj khawv koob uas nta tau koj rab hneev ntawd rau
kuv no ces, niag dab txawm tias ua li lo tau kawg cia kuv qhia rau
koj
kawv zov tsev es thiaj tso siab no, ces niag dab txawm qhia zaj khawv
koob uas nta dab rab hneev rau SIV YIS poj niam ces qhia qhia 5-6 lwm
mus mus los los ces SIV YIS kawm tau kiag niag dab zaj khawv koob nta
hneev lawm lauj ces SIV YIS txawm pw twb ywm ib hmos saum nthab li
qub
thiab,  nkaj ntug txoog pom kev nyov xwb niag dab twb tawm ya plho
mus
nrgiav noj. TOOJ NCAI SIV YIS nqis kiag saum nthab los txog ntua SIV
YIS khaws nkaus dab rab hneev ua khawb koob tas nrog SIV YIS rau ntua
ko taw tsuj kiag tus nta hneev tib tsaj xwb, tus qhaub hneev muag
nthag xwb ntag, SIV YIS  nta loo txoj hlua rau pem tus yuaj qib los
muag nthas nto plaws xwb SIV YIS zoo siab lo lawm ntag, hnub ntawd
SIV
YIS  tsis mus saum nthab lawm ntag, SIV YIG nyob rawv ntawm qhov roj
tos xwb, SIV YIG tos tos lub hnub qaij nroos ntxoov ntxoo los luas
yuav tsaus ntuj, txawm pom niag dab ya phlo puag tim qab ntug los ces
SIV YIS nta hlo dab rab hneev nruab kiag xub,  txhos caug ntua to twb
nrees rau ntawm tus ceg ntoo uas dab xij ya los tsaws, niag dab noj
nyoos los tsaws ntua rau ntawm tus ceg ntoo uas  dab yeej ib txwm
tsaws, dab tab tom tsaws ntua lub cev yees zos xwb, SIV YIS tib hneev
rau phiaj siab, ntsia nkaus ua rau rab xub ntsawm ntxaij kiag niag
dab
noj nyoos ntxeev tiaj hlo poob rov poog rau nram qab ntoos, niag dab
tuag kiag rau ntawd lawm ces TOOJ NCAI SIV YIS nkawm thiaj rov los
tsev.
TOOJ NCHAI SIV YIS mus coj tau nws poj niam los tsev lawm, txij li
SIV
YIS tua tus dab uas coj SIV YIS poj niam mus ntawd tas ces txawm tsis
muaj tej dab uas ua- ua tau li ntawd lawm, SIV YIS ntseeg tau tias
cov
dab uas nyaum nyaum ces suaj kaum kiag rau tus SIV YIS tua kawg los
no, txawm li ntawd los dab tseem tsis tu noob vim SIV YIS tseg noob,
rau qhov yog SIV YIS tus tij laug Ntxwg Nyoog cov me nyuam xwb.
SIV YIS ua neej nyob ntiaj teb SIV YIS yog ib tus cawm seej rau tib
neeg lub caij ntawd, SIV YIS tau mus ua neeb ncig ntuj ncig teb chaw
kho noob neej noob sim txhua tus, tsis suav ua nuj nqis ab tsis li
ntag, ces thaum ntawd tib neeg huaj vam coob coob tuaj lauj, ces lub
caij noob neej li SIV YIS lawv phaum no ces lawv txuj ci loj lawv ua
tau pam neej pam dab ntau ntau yam txuj ci.  Muaj ib hnub txawm muaj
ib tus tub ntsuag npe hu ua Tub Kim Nis Nros nrog Sub Tuam lawv tsev
neeg nyob, ces tus tub ntsuag ntawd loj hlob tiav txuj, ces Loob Yeeg
ua yog Sub Tuam tus tub txawm hais rau Sub Tuam hais tias txiv laiv
kuv twb hais rau koj tias tsis txhob tu niag tub ntsuag ntawd no, koj
saib seb maj nws deev kuv niam tiag, Loob Yeeg txawm liam li ntawd
hais rau Sub Tuam ces Sub Tuam tsis nug paus ntsis li thiab laus,
txawm yuav muab Tub Kwm Nis Nros tua.
Tub Kwm Nis Nros saib zoj tsis tau lauj ces nws txawm tuaj mus cuag
TOOJ NCHAI SIV YIS, thaum mus txog ntua ntawm SIV YIS lub tsev ces Tub
Kwm Nws Nros txawm hais rau SIV YIS tias txiv ntxawm SIV YIS lau hais
rau koj paub kuv yog tub ntsuag kuv nrog Sub Tuam lawv nyob,  lawv
liam hais tias kuv deev puj Sub Tuam no, thiab lawv yuav muab kuv tua
pov tseg no es kuv thiaj tuaj,  kuv yuav tuaj puag cev ua koj tub,
kuv
xav zoj tias qab ntuj qas yeeg no tsis muaj leej twg ua txiv, tsuas
muaj koj ib leeg xwb, ces kuv yuav nrog koj nyob,  SIV YIS tawm tsis
hais dab tsis txawm cia Tub Kwm Nis Nros nrog SIV YIS nyob, ces Tub
Kwm Nis Nros khiav tawm ntawm Sub Tuam lawv tsev neeg lawm lau, Sub
Tuam lawv txawm nrhiav tsis tau coj los tua pov tseg, nyob nyob tau
ib
ntus tom qab no Sub Tuam lawv li Hnov hais tias Tub Kwm Nis Nros mus
puag ces ua SIV YIS tub lawm no.
Ces Sub Tuam thiab nws tus tub Loob Yeeg nkawm thiaj tuaj mus nrhiav
txog rau ntawm SIV YIS lub tsev ces thiaj tuaj ntsib pom Tub Kwm Nis
Nros nyob hauv SIV YIS tsev tiag, ces Sub Tuam txawm hais rau SIV YIS
tias wb tuaj coj Tub Kwm Nros mus tsev yuav coj mus tua,  rau qhov
deev kuv poj niam hais li no, ces SIV YIS txawm teb hais tias av
txhaum dab ces kawg dua xyab dua ntawv, txhaum neej ces kawg dua dej
dua cawv xwb laus pauj, yuav muab tua dab tsis hais li, ces SIV YIS
tsis pub rau nkawm coj mus tua, SIV YIS thiab Sub Tuam lawv thiaj sib
cav sib hais, hais- hais tsis haum ces Sub Tuam thiab Loob Yeeg nkawm
ob txiv tub thiaj li npav sib tua, nkawm txawm hais rau SIV YIS tias
yog koj tsis pub rau wb coj mus tua ces, koj thiab kuv peb yuav tau
sib tua, ces SIV YIS txawm teb tias ua li los mas cia peb li sib tua
xwb saib tus twg yuav yeej los mas.
Ces TOOJ NCHAI SIV YIS thiab Sub Tuam ob txiv tub lawv thiaj sib tua-
sib tua tau xya niaj xya xyoo, koj tua kuv los tsis tuag kuv tua koj
los tsis tuag, ces muaj ib hnub Sub Tuam nkawd txawm hais rau SIV YIS
tias peb sib tua tau xya niaj xya xyoo, koj tus wb los tsis tuag wb
tua koj los tsis tuag ces, cia peb muab peb vab tshaus qe tooj peb
vab
tshaus qe hlau pov rau nruab ntug, saib leej twg txais tau ntau dua,
yog leej twg txais tau ntau dua ces txog thaum kawg tus ntawd yuav
yeej. Ces Sub Tuam nkawd thiaj muab kiag peb vab tshaus qe tooj peb
vab tshaus qe hlau pov kiag rau nruab ntug ces, SIV YIV thiab Sub
Tuam
lawv thiaj sib tw txais cov qe tooj qe hlau ntawd, lawv txais txais
tas nrho, ces Sub Tuam tau 60 lub, Loob Yeeg txais tau 160 lob, SIV
YIS txais tau 30 caug lub xwb, ces Sub Tuam nkawm txawm khav ntxhias
tias nev nev kuv twb hais tias cias muab rau wb coj mus tua koj tsis
pub, koj saib nim no koj txais tau tsawg wb txais tau ntau, luag hais
tias yuav yeej yog yeej taw tes nrawm, yuav swb yog swb taw tes qeeb,
zaum no koj taw tes qeeb koj txais tau tsawg, wb taw tes nrawm wb
txais tau ntau, txog thaum kawg ua cas los koj yuav sawb xwb xwb.
Ces SIV YIS txawm tawm nraum zoov, poob siab nthav txawm yws daws dom
hais tias wb, ua cas yuav tsis cia nkawm coj mus tua li lauj! zaum no
yuav this luag tub tuag tiag tiag li lauj, luag hais tias yuav yeej
yog yeej taw tes nrawm, yuav swb yog swb taw tes qeeb, zaum no yus
taw
tes qeeb ces yus yuav swb tiag tiag li. SIV YIS yws daws dom li ntawd
nraum zoov thiab nug Siv Yis cov kwv tij tag nrho tias zaum no nej
yuav tau pab kuv, ces SIV YIS cov kwv tij txawm hais tias SIV YIS
lauj
qab ntuj no ces peb tsuas to koj xwb nes yog koj ua tsis tau lawm ces
peb ces tsis txhob hais txog li laus, ces niag dav dub txawm teb
nkaus
hais tias kuv pab tau koj kawg, SIV YIS tig hlo los hais tias ua li
koj yog leej twg no, ces dav dub txawm tias kuv yog dav los mas, SIV
YIS ntsia pem pom dav dub txawb tib pob pem lub hauv paus ntoo, SIV
YIS thiaj mus loo rau pem thiab nug hais tias koj pab tau kuv no koj
yuav pab li cas, dav dub txawm hais tias koj twb tseg peb cov dav ua
noob thiab ces zaum no kuv yuav pab koj, qhov kuv pab koj ces yog li
no xwb, koj puas paub Sub Tuam lawv cov txiv tub mas hu loj nqaij kawg
nkaus li, koj mus hais rau koj cov kwv tij tas nrho sawv daws kom
lawv
cub ib leeg ib tsus mov thiab ib tus qaib vom, ib lam hwj cawv qab
qab, nej mus ua ib lub tsev rau ntawm koj ntug zos rau kuv nyob hauv,
nej muab tas nrho cov nqaij hno dej cawv tib sib rau kuv ces, thaum
Sub Tuam thiab Loob Yeeg nkawm tuaj txog ntawm ncauj kes uas yuav los
hauv koj lub zos ces kuv hu Sub Tuam nkawm los tsev ces kuv muab
nkawm
txhaus cawv qaug qaug ces, nkawm mam tuaj nrog koj sib tua ces, nkawm
qaug cawv lawm, nkawm thiaj tua tsis yeej koj xwb los mas thaum nej
sib tua ces koj tua nkawm los tsis tuag, nkawm tua koj los tsis tuag
ces nkawd yuav nug koj tias koj txoj siav nyob qhov twg ces koj muab
tus laug paj ntaub ntawm nraub qaum coj los qhia nkawb xwb, hos koj ho
nug nkawm li ces nkawm yuav rho nkawd txoj siav neeg tiag tiag rau
koj
ces koj cia li txawv nkaus nws txoj siav los nqos, ces nws ho tsawv
nkaus koj li los nqos ces yog paj ntaub xwb nqos tsis tau koj tib
ntag
rau caj dab ces koj yeej, thiab koj mus hais rau Sub Tuam nkawd tias
tseg tau ntev lawm koj tsis tau ua neeb kho koj cov tib neeg zej zos
li es koj yuav ua neeb thiab  yuav caiv ua cauj hnub tso kom nkawm
mus
tsev puv cauj hnub nkawm li rov tuaj nrog koj sib tua no, SIV YIS
txawm teb dav dub hais tias wv, koj muaj zoo tswv yim hwv tiag laiv
ntshe kuv yuav yeej li koj hais tiag laus, ces SIV YIS thiaj rov los
hais rau Sub Tuam thiab Loob Yeeg nkaw tias, neb rov mus tsev tseg
tau
ntev heev lawm kuv tsis tau ua neeb kho kuv cov neeg zej zos thiab
yuav caiv cuaj hnub, neb mus tsev neb suav puv cuaj hnub neb li rov
tuaj nrog kuv sib tua dua, no ces nkawm thiaj teb tias ua li los mas,
nkawm txawm mus tsev lawm.
Thaum Sub Tuam thiab Loob Yeeg nkawm rov qab mus tsev lawm ces, Tooj
Nchai Siv Yis thiaj li mus hais rau nws cov neeg hauv lub zos uas SIV
YIS nrog nyob ntawd, mus ua ib lub tsev rau tim ntug zos, thaum lawv
ua tau tsev tiav tas lawm, SIV YIS thiaj hais kom ib yim neeg twg cub
ib qhos mov, ib tus qaib vom, ib lam hwj cawv qab qab coj mus tso rau
lub tsev uas ua rau dav nyob tim ntug zos, SIV YIS nyob tsev tos tau
cuaj hnub li hais, thaum puv hnub cuaj li uas teem caij nyoog tseg,
dav dub los kuj mus nyob hauv lub tsev tos Sub Tuam nkawm thiab, hnub
ntawd kaj ntug tav niam tshais laus, Sub Tuam thiab Loob Yeeg nkawd
txawm tuaj txog tim ntug zos ces dav dub txawm hu Sub Tuam nkawd tias
paws Sub aw ! neb yuav tuaj mus dab tsis os, ces Sub Tuam nkawd txawm
teb hais tias aw twb yog wb yuav tuaj mus nrog txiv ntxawm SIV YIS
sib
tua, ces dav dub txawm tias los tsev los tsev, es noj ib dia mov mam
mus nrog SIV YIS sib tua, nkawd txawm nug hais tias ua li koj ho yog
leej twg no, dav dub teb hais tias kuv ces txawm yog dav los mos, kuv
yog cov dav uas thaum twg kuv muab qaib ces nej qw qw tias, dav muab
qaib au! dav muab qaib au! ces txawm yog kuv los mas, Sub Tuam txawm
hais rau Loob Yeeg hais tias, aub ua cas tsis tau pom dua npaws dav
muaj tsev li es npaws dav ho muaj tsev thiab nes yom, wb sim mus
xyuas
nws ib pliag wb li mus nrog txiv ntxawm SIV YIS sib tua, no ces nkawd
txawm nkag mus xyuas dav dub hauv tsev, nkawd mus txog hauv tsev ntsia
na has dav muaj nqaij hno ntau kawg, Sub Tuam nkawd txawm hais
tias aub koj muaj nqaij hno ntau kawg yom, dav txawm teb tiab aw
npaws
Sub aw twb yog kuv paub tias neb yuav tuaj mus dhau kev no es kuv
txhob txwm ua tos neb xwb los mas, thaum ntawd yuav tau nqaij noj ces
txawm hais lus mos mos, tias ib yau ua cas koj nim yuav npaj nqaij
hno
ntau ua luaj to wb thiab os, dav dub thiaj teb tias tej dej cawv
nqaij
hno nov ces kuv npaj rau neb xwb ces peb yij meem noj tsau hau kom
qaug li los mas, Sub Tuam thiaj teb tias ua li los mas, dav txawm
txhob hais tias noj noj no ces Sub Tuam hais tias li ces koj txawm
yuav cia rau wb noj tib si li lawv, dav teb tias yog los mas, neb noj
tib si kom du lug li, hnub no noj tas los tag kis kuv rov mus muab
ces
yeej tau ntau li qub li, ces Sub Tuam nthia zoj ua cas los ntshe yuav
tsis txaus noj vim hu loj heev, ces txawm de nrho ib tus ncej puab
qaib thiab hliv kiag ib khob cawv rau Loob Yeeg tias nov Tub Loob
Yeeg
koj noj txhais ncej puab thiab haus khob cawv nov es koj ua ntej mus
nrog txiv ntxawm SIV YIS sib tua, kuv nrog npaws dav nyob no ib tsam
kuv li tuaj pab koj, ces Loob Yeeg txais nkaus tus nqaij thiab khob
cawv haus ces txawm mus lawm.
Sub Tuam thiab dav nkawd txawm sib tham haus cawv noj nqaij, Sub Tuam
li ces Sub Tuam haus cawv thiab noj tiag tiag li hos dav li ces dav
xuas kaus ncauj dua nqaij kiag noj thiab ib nyuag yom kaus ncauj rau
khob cawv xwb, ces Sub Tuam tib leeg muab tej dej cawv nqaij hno noj
noj tas kiag, tav su dua lub hnub twb qaij tig hlo lawm. hos Loob
Yeeg
ces ua ntej mus txog ntua rau nram SIV YIS tsev ces txawm kom Siv Yis
tawm tuaj nkawm sib tua no ces SIV YIS tawm plaws mus Loob Yeeg txawm
nug hais tias ua li koj tua wb los tsis tuag, wb ho tua koj los tsis
tuag, yog li koj txoj siav nyob qhov twg, ces SIV YIS rho hlo daim
laug nraub qaum paj ntaub hais tias kuv txoj siav ces yog qhov no
xwb,
Loob Yeeg txawm los xauj ti ti, ces SIV YIS ho hais tias es koj txoj
nes ho zoo li cas no ces Loob Yeeg txawm cev loo tes rho hlo hauv
qhov
ncauj los tias kuv txoj siav yog txoj no, Loob Yeeg hais  tias ub ua
cas koj txoj siav ho pliab pluav pluav thiab muaj ntau kab ua luaj
li,
muaj kab liab kab dawb kab dub kab daj li no, kuv txoj ho kheej kheej
xwb, SIV YIS Txawm teb tias koj sim ntsia seb maj kuv txoj siav txawm
yog muaj ntau ntau txoj li no es neb thiaj tua kuv tsis tuag li ntag,
neb txiav txoj no tu ntsuav txoj no, ces neb txiav txiav thoob rau
tom
ces kuv txoj siav txuas txuas lawv qab thoob plaws thiab es thiaj
tsis
tuag, koj sim ntsias seb neb txiav txiav mas kuv txoj siav nim txuas
txuas, nkhaus voj nkhaus vos ua kaum tsev tas li no, ces SIV YIS
txawm
xauj nti nti tias ua cas koj txoj kheej nes yom, SIV YIS tsawv nkaus
chua ntia Loob Yeeg txoj siav nqos kiag lawm lauj, ces Loob Yeeg
thiaj
li tsawv nkaus SIV YIS txoj siav los nqos, ces yog ntaub xwb lauj
nqos
tsis tau daig nkaus Loob Yeeg caj pas, Siv Yis rho hlo ntaj tib ntag
Loob Yeeg caj dab tu nrho, SIV YIS muab lub cev luag uaa ntshav liab
vog los rau hauv tsev, nqa hlo lub taub hau coj los khwb kiag rau pem
hauv plag, nqis yias kiag cuam taws ntwg rau, muab Loob Yeeg lub cev
tsuav tsawg tsuag hau rau hauv yias,  tab tom siav kiag tas, lub hnub
qaij nroos tav su dua, Sub Tuam qw qw ua lib ua lob tus niag qaug
qaug
cawv tuaj txog ntua xwb txawm siv hu tias SIV YIS aw tawm tuaj wb sib
tua lauj, SIV YIS tias tsis txhob maj mas, los tsev noj mov tag mam
sib tua, ob hnub i pov qe hlau rau nruab ntug neb twb txais tau ntau,
kuv txais tau tsawg ua cas los neb yuav yeej xwb, Sub Tuam teb hais
tias yog los mas ua cas los wb yeej yuav yeej koj xwb, Sub Tuam txawm
nkag rau hauv SIV YIS tsev Sub Tuam nug hais tias kuv tus tub Loob
Yeeg nev mus twg lawm ces SIV YIS teb tias tag kis no Loob Yeeg wb
sib
tua ib cuam pov khawv nkaus kuv twb tsis tshua yeej Loob Yeeg li oj,
tab sis nws hais tias sib tua ua rau ib ce nplaum thiab kub hwv no es
nws mus da dej rau puag nram hav dej lawm oj, Sub Tuam teb hais tias
kuv twb paub tias ua cas los koj yuav tsis yeej,  tub Loob Yeeg li es
kuv thiaj tso nws tuaj nrog koj sib tua ua ntej los mas, SIV YIS
txawm
rau mov thiab hais Loob Yeeg cov nqaij rau Sub Tuam noj, Sub Tuam
txawm hais tias ib yuas ua cas koj nim yuav muaj nqaij hno noj ntau
ua
luaj li os, Siv Yis tias twb yog paub tias neb yuav tuaj nrog kuv sib
tua es kuv txhob txwm ua nqaij hno to koj xwb los mas, Sub Tuam tias
ua li lov, los nrog kuv noj maj, SIV YIS tias kuv twb nyuam qhuav noj
tsau tsau lawm koj kav tsis noj ntag, Ua li ces koj txawm yuav cia
kuv
tib leeg noj xwb los, SIV YIS tias yog los mas koj yim meem noj kom
tas nrho, no ces Sub Tuam thiaj muab nws tus tub Loob Yeeg cov nqaij
noj noj tas, txawm sawv tshawb nyho rau nram qab cub, thiab hais rau
SIV YIS tias tawm mus nraum zoov wb sib tua, SIV YIS hais tias tsis
tas yuav mus sib tua li os, koj tus tub Loob Yeeg cov nqaij ces txawm
yog cov uas kuv ua rau koj noj ntag los mas, Sub Tuam hais tias haub
yaub txhob hais li ko mob kuv siab ib zag, hnub i pov qe tooj qe hlau
rau ruab ntug koj txais tau 30 nyuag lub xwb, kuv tus tub Loob yeeg
txais tau 160 lub es koj nim yuav hais li ntawd, SIV YIS hais tias
koj
tsis ntseeg, koj sim qhib lub kawm ntawd saib maj, Sub Tuam qhib plho
lub kawm na has ua ciav yog Loob yeeg lub taub hau tiag lauj ces Sub
Tuam tso plhuav ces rau ntawm hauv plag quaj laug laws da luam, hais
tias txiv ntxawm SIV YIS thov koj tsis txhob sib tua hnub no lauj vim
tub Loob Yeeg wb haus cawv lawm es koj thiaj tua tau kuv tus tub Loob
Yeeg lawm, kuv mus tsev tso zoo cawv mam li rov tuaj nrog koj sib tua
dua, ces SIV YIS tso SUB tuam mus tsev lawm.
Sub Tuam thiaj rov mus tsev, Sub Tuam paub hais tias zaum no mus txog
tsev ces Puj Sub Tuam yuav cem Sub Tuam heev li lauj, ces Sub Tuam
txawm yws daws dom tias, mus txog tsev kuv yuav tsis qhia rau poj
niam
li auv, Sub Tuam mus txog ntua tsev ces, Puj Sub Tuam txawm hais tias
Sub Tuam ua cas koj los es tub Loob Yeeg ho tsis nrog koj los no, neb
sawv kev lawm tau ob peb hmos no ces kuv nim ua npau suav phem phem
li
es, cas tub Loob Yeeg tsis los maj, Sub Tuam txawm teb hais tias, twb
yog wb mus nrog txiv ntxawm SIV YIS sib tua, peb xa tib cuam pov
khawv
nkaus li, ua rau txiv ntxawm SIV YIS thov thov wb kom cia lwm zaug
mam
rov tua dua no ces, wb thiaj tso tseg, es tub Loob Yeeg hais tias nws
yuav mus yos Hluas nkauj rau nraum tsua dawb no es nws mus yos hluas
nkauj lawm xwb nws mam los, ces Puj Sub Tuam thiaj hais tias tsuav
yog
ua li xwb mas, koj tsis paub tias neb mus lawm mas kuv ua npau suav
phem thiab kuv txhawj txhawj cuag li, Sub Tuam tias tsis txhov
txhawj,
Yog txiv ntxawm SIV YIS txhob thov thov ces wb twb muab nws tua tuag
lawm, es tseem yuav rov mus nrog SIV YIG sib tua dua.
Sub Tuam mus tsev lawm ces Tooj Nchai Siv Yis thiaj li rov mus cuag
dav dub dua ces dav dub hais tias, zaum no mas Sub Tuam chim heev
lawm
mas Sub Tuam yuav tua ua lwj ua liam mas ntuj do daim teb do dus, koj
yuav muab tsis mus Sub Tuam li, koj mus nrhiav ib rab hneev thiab
xub,
koj mus txiav ib tus ntoo pos ncag coj los txhos rau ntawm koj qaum
tsev mus txiav tauj qaib qus coj los faib rau koj cov neeg ib yim twg
peb tus tauj, sau tuaj khi pav ua ib khoo ruaj ruaj ces muab pav rau
ntawm tus ntoo pos ncag, koj xuab ib txoj hlua xov liab, dub, dawb,
daj, sib xyaw pes ntxaws ntev ntev li kom txaus vas koj cov neeg hauv
lub zos nov tas nrho,  thiab hov ib rab ntaj ntse ntse tos, vim tias
Sub Tuam yuav tsis yib li, tab sis koj hais tias tsis txhob maj, ua
cas los koj taw tes qeeb ces koj yeej yuav swb xwb no es Sub Tuam ua
siab ntev to koj muab txoj hlua vas koj cov neeg tas tib si ces thaum
sib tua tas koj swb ces Sub Tuam thiaj tau txoj hlua ntawd cab koj
cov
neeg mus ua Sub Tuam qhev no mas Sub Tuam thiaj tsis ua heev rau koj,
ces koj hais tias zaum no mas neb kem huj tso mam li sib tua, tsis
pub
tua mus qab huj li tsuas pub tua mus qaum huj xwb mas yeej thiaj pub
yeej yog leej twg tua mus qab huj mas yeej los tsis pub yeej, ces
thaum Sub Tuam tib plua tuaj tua koj ces cov nplooj tauj qaib khuam
nkaus Sub Tuam caj dab ces koj mam tib ntag rau Sub Tuam caj dab
thiab
tib hneev rau, ces kuv li pab nqa hlo Sub Tuam lub taub hau coj mus
noj rau nram khuab ha mas Sub Tuam yuav zuag Sub Tuam lub taub hau
coj
rov los txuas, los Sub Tuam zuag ntuj zuag teb coj los txuas los zuag
tsis tau,  rau qhov kuv muab coj mus noj rau nram khuab ha lawm ces
koj 8-9 nkaug riag rau Sub Tuam lub cev mas thiaj tuag ov, yog tsis
ua
li mas koj txawm txiav tu lawm los tseem rov coj los txuas tau li
hov.  SIV YIS thiaj teb dav dub tias aub yom koj mas muaj zoo tswv
yim
hwv tiag tiag li lauj, ua li koj hais mas thiaj li yuav yeej ov.
Ces Tooj Nchai Siv Yis thiaj mus tsev mus npaj, ib ntaj hov ntse
ntse,
ib rab hneev, mus txiav ib yim neeg peb tus tauj qaib qus, npaj xov
liab dawb ntsuab daj dub li dav dub hais txhij tos. Sub Tuam lawm tau
ob Hnub xwb rov loo tuaj, Sub Tuam chim heev nws cuab ntxov kawg
kaustuaj ntuj pom kev txoog xwb tuaj txog ntua lawm ntag, txawm siv
hais
tias SIV YIS tuaj raum no wb sib tua lauj zaum no na, SIV YIS teb
hais
tias tsis txhob maj tos pom kev huv tso kuv yuav ntxias ib txoj hlua
vas kuv cov neeg ruaj ruaj, kom lawv tsis txhob kiav tau mus qhov
twg,
wb sib tua koj yeej kuv ces koj thiaj tau hlua cab kuv cov neeg mus
ua
koj qhev xwb los mas no ces, Sub Tuam lub siab thiaj txias zog me
ntses thiab ho hais tias tsis zoo siab qhov twg los, zoo siab qhov
uas
yuav tau coj koj cov neeg mus ua kuv qhev, ces SIV YIS teb tias yog
los mas no, ntuj pom kev huv, SIV YIS hu tas nrho SIV YIS cov neeg
nyob hauv nws lub zos tawm tuaj sawv ua ib nceeg coob coob ntawm SIV
YIS qaum tsev, txhos tus ntoo pos ncag rau ntawm qab cov neeg txawm
cab txoj hlua liab ntsuab ntawd vas ncig SIV YIS cov neeg ib ncig
thoob plaws los cob ua ke rau ntawm tus pos ncag, SIV YIS hais tias
tuaj sib tua lauj no ces Sub Tuam tib plua tuaj tua SIV YIS ces Sub
Tuam caj dab khuam nkaus ntawm cov tauj qaib, SIV YIS xa tib ntag rau
Sub Tuam caj dab tu nrho ces dav dub ya plho lo tsawv nkaus Sub Tuam
lub taub hau coj ya kiag mus noj rau nram qab ha, Sub Tuam lub cev
vai
hlo rau hauv zv vuag ntuj vuag teb xuas Sub Tuam lub taub hau coj los
txua, los vuag tsis tau vim dav pab nqa coj mus noj lawm, ces SIV YIS
thiaj 8-9 nkaug riag rau Sub Tuam lub cev, Sub Tuam tuag kiag, SIV
YIS
thiab cov kwv tij muab Sub Tuam luag tsawg tsuag coj mus tseev ua
ntshav liab pes vog mus rau hauv tsev, rau kiag dej rau hauv yias
thawj tsheb, cuam taws ntws ceev nrooj rau yias dej, muab Sub Tuam
cev
nqaij tsuav tsawg tsuag rau hauv yias, tab tom siav kiag xwb Puj Sub
Tuam txawm tuaj thiab yws daws dom tias wb ua cas tau ntau hnub tsis
pom kub tub Loob Yeeg nkawm los li, kuv nim ua npau suav phem phem
li,
tsis pom nkawd los li mas nyob tsam ho muaj ab tsis li cas rau nkawm
lawm au!, puj Sub Tuam tuaj txog ntua ntawm SIV YIS tsev puj Sub Tuam
nug hais tias SIV YIS,  tub Loob Yeeg nkawd tuaj nrog koj sib tua
lawm
no, cas tsis pom nkawm qhov nov, SIV YIS teb hais tias twb yog peb
sib
tua sib tua pov khawv nkaus tsis muaj leej twg yeej swb li es Sub
Tuam
tseem coj Loob Yeeg mus yuav nyab rau nraum tsua dawb lawm ib tsam
nyaj yuav los, puj Sub teb tias aus tsuav yog li koj hais xwb mas,
SIV
YIS txawm rau mov rau puj Sub noj, ces puj Sub yuav tau nqaij noj mas
nim hais mos mos tias ib yau txiv ntxawm SIV YIS ai! cas koj nim yuav
rau mov kuv noj thiab nes!, SIV YIS tias koj tuaj ib hnub lawm tsam
koj tshaib plab, ces puj SUB nce tsum noj mov thiab noj Sub Tuam cov
nqaij, puj SUB noj noj tsau ua rau cov nqaij tas nrho, puj SUB sawv
tshawb nyho mus nram qab cub, thiab txawm hais tias nyaj ib me xwb
nyaj nkawm yuav los txog lauv yom, SIV YIS hais tias koj txhob tos
nkawd lawm Loob Yeeg ces kuv twb muab tua tuag hnub i lawm Loob Yeeg
cev nqaij ces kuv twb muab hau rau Sub Tuam noj, hos Sub Tuam cev
nqaij ces kuv twb muab rau koj noj tas nov lawm xwb, puj SUB hais
tias
haub yaub txhob hais li ko mob kuv siab ib zag, hnub i pov qe hlau
rau
nruab ntug koj twb txais tau tsawg, koj nim yuav yeej nkawm li os,
ces
SIV YIS tias koj tsis ntseeg, koj sim qhib lub kawm ntawm hauv plag
ntawd saib maj, puj SUB mus qhib plho lub kawm na ha ua ciav nws tus
tub Loob Yeeg lub taub hau tiag lauj, ces puj SUB tso plhuav cev da
hauv av peg teb quaj quaj tias SIV YIS ua cas koj txawm yuav tua tau
nkawd lawm tiag tiag li, ces puj SUB thiaj hais tias yog li thov kuv
nqa tub Loob Yeeg lub tau hau coj mus saib dab muag, SIV YIS teb tias
tsis tau tua tau tsiaj cav twb yuav- yuav lub taub hau, txawm tias
kuv
tua tau nkawd los kuv yuav-yuav nkawd lub taub hau thiab,  no ces puj
SUB txawm tias yog koj tsis pub kuv nqa lub taub hau mus los thov kuv
muab dej hlab nws cov plaub hau nqa coj mus saib dab muag, ces SIV
YIS
txawm tias ua li los mas, ces puj SUB thiaj muab dej kub hlab nws tus
tub Loob Leeg cov plaub hau nqa mus tsev lawm. Thaum uas puj Sub Tuam,
hlab tau nws tus tub Loob Yeeg cov plaub haug coj mus tsev ces puj Sub
txawm yws daws dom hais tias aib ua cas tej nyuag kev sib iab liam
ntawd twb tsis muaj tseeb, Tub Kwm Nis nros twb
tsis tau deev kuv los tub LoobYeeg cia li liam nws deev kuv es nws
thiaj khiav mus puas cev ua txiv ntxawm SIV YIS tub lawm es thiaj li
muaj tej kev sib tua no, ua-ua nkawd thiaj tuag tas, tej nyuag lus
txom xaiv me me no xwb los nim yuav muab ua loj ua luaj li, yw yw li
ntawd, puj Sub Tuam mus txog tsev ces puj Sub Tuam thiaj muab Loob
yeeg cov plaub hau ntxias ua ib lub vas, puj Sub coj mus ntau ntses
mas mag ntses kawg nkaus li, puj Sub Tuam ntaus ntaus ntses, mag mag
ntses tu noob tas tsis muaj ntses rau ntaus lawm lauj ces, puj Sub
thiaj coj mus cuab noog tim tej dawm zeb dawm tsua mas ho mag noog
kawg nkaus li thiab, puj Sub Tuam cuab cuab noog noj tas tsis muaj
noog li lawm thiab lauj ces, puj Sub Tuam txawm muab lub vas plaub
hau
ntawd coj los tsuav hau noj, puj Sub Tuam noj tas ces, puj SUB mus
tso
quav ces txawm tawm ua quav kab luag sab xwb lauj, txawm cab xab ntau
ntau tawm tuaj ces cua muab ntsawj ya mus lo ntuj,  lub caij ntawd
ntuj nyob qis qis, puj SUB txawm tooj raws txoj sab mus nto plaws rau
saum ntuj lawm lauj, puj Sub Tuam mus nyob saum ntuj ua vij mob vij
nkees rau ntiaj teb, ces ntiaj teb thiaj tau tus vij dab, ntiaj nras
thiaj tau tus vij npog, ces ntiaj teb thiaj muaj tus vij SUB, ntiaj
nras thiaj muaj tau tus vij sw los aiv rau tib neeg, ntiaj teb thiaj
tau txais Sub Tawg SUB ntsha, SUB dub SUB doog, ntoo ntaus, cav luab,
sib tau, sib tua, los yog vim puj SUB ua, tau xya niaj tau xya xyoo,
tua tsis tau nqaij noj.
Tooj Nchai Siv Yis thiaj hais tias yog li ces cia txog rau lub cuaj
hlis ntuj uas kuv tau tua Sub Tuan lawv yav tas ntawd, peb yuav tau
mus txiav ib tus ntoo pos ncag thiab ib yim neeg peb tus tauj qab coj
rov los ua li qub, es kuv yuav cem puj Sub Tuam kom puj SUB tuaj ces
kuv yuav muab tua kiag luas ntsev ciaj no.  SIV YIS tos txog ntua lub
cuaj hlis ntuaj nqig SIV YIS thiaj mus hais rau SIV YIS cov neeg tas
nrho, tsis hais nyob lub kaum roob kaum hav qhov twg los sij sawv
daws
tuaj ua kev cai tu SUB, Thaum sawv daws tuaj txhij tas ces, SIV YIS
tau los hais tias ntiaj teb muaj tus vij Sub ntiaj nras muaj tus vij
npog peb sawv daws twb tua tsis tsiaj noj, peb yuav tau los ua kev
cai
tu SUB, ib yim neeg peb tus tauj qaib qus coj tuaj pav ua ib qhoo li
qub rau tus ntoo pos ncag, es kuv yuav rov los cem puj SUB kom puj
SUB
tuaj es kuv muab tua kom tuag mas peb thiaj yuav tua tau tsiaj noj, no
ces cov nyob ntawm SIV YIS lub zos lawv lees ua lees tu SUB cov uas
nyob rau sab qab deg deb tsis kam tu SUB, lawv txawm hais rau SIV YIS
tias peb tsis kam nrog nej tu SUB rau qhov peb tsis tau nrog koj tua
puj SUB lawv, thiab noj lawv li nqaij mas peb tsis tus, peb yog neeg
dawb neeg huv peb tsis tau tua, peb tsis nrog nej tu SUB, SIV YIS
txawm tias nej tsis tu los tsis ua cas peb tu xwb los nyaj tau rau
sawv daws lawm.
Ces cov nrog SIV YIS nyob hauv nws lub zos thiab cov nyob ib ncig
tsis
deb tsis ze ntawm SIV YIS lub zos thiaj nrog SIV YIS tu SUB, lawv ua
raws nraim li thaum uas SIV YIS tua sub tuam, HNub ntawd kaj ntug pom
kev huv, txawm mus txhos tus ntoo pos ncag rau ntawm SIV YIS qaum
tsev, thiab hu tas nrho SIV YIS lub zos thiab cov nyob zes ib cheeb
tsam ntawd tuaj, thaum lawv tuaj txhij tas, SIV YIS cab hlua vas SIV
YIS cov neeg los sib cob rau ntawm tus ntoo pos ncag, SIV YIS thiaj
nkaus hlo rab ntaj, SIV YIS cem nto hais tias, phib niag puj Sub Tuam
ua cas es lis tsis nyob hu hnub tus taw lem taw peb nkhib tis lem tis
peb nkhaus nyob hu hnub, hu tau nkauj hnub tawm li plaws tim npoo
ntuj
es!, niag puj SUB tawm li nplaws ras li rhi luaj txiv las nyuj nes.
phib niag puj Sub Tuam aw! koj tuaj saum tauj es poob saum ncag kuv
yuav muab koj tua tuag kom tas, koj tuaj saum ncag poob saum tauj es
kuv yuav muab koj tua si nrauj nas, phib niag puj Sub Tuam aw! kuv
yuav ib hnee ntsi npawv koj lub qhov quav kuv yuav muab koj tua tuag
ntsaub li nthuav, kuv yuav ib hnee ntsia npawv koj lub qhov zis, kuv
yuav muab koj tua tuag ntsaub li ntsis phib niag puj Sub Tuam aw!, no
ces niag puj Sub Tuam mob siab ceev ceev tib plhaw saum ntuj ub los
poob nrov poog rau ntawm SIV YIS xub ntiag, ces SIV YIS tib ntag txoj
hlua tu nrho es SIV YIS yuav muab hlais ib daig ib daig las ntsev
ciaj
no ces, puj SUB ntsia zoj ua ciav txoj sab caws zog rov qab lawm, ces
puj SUB tib plhaw tsawv nkaus txoj hlua tooj rov qab mus pob rau tej
qab cub niag puj SUB mus hais ntshai tshee tej sis qhub, puj Sub Tuam
sawv mus rau tej qab txee thiaj mus hais ntshai tuaj sis tshee.
Ces xyoo uas Tooj Nchai Siv Yis tua txiav puj SUB txoj hlua tas los
lawm ces, puj Sub mus puj SUB tsis tuaj li lawm lauj, xyoo ntawd kiag
tas nrho tib neeg ntiaj teb uas koom lub ntuj nrog SIV YIS thiaj tua
tau tsiaj noj, zoo siab heev ces mus txog rau thaum xyoo tshiab sawv
daws thiaj hais tias zaum no tua tau tsiaj noj lawm, xyoo tshiab no
peb sawv daws yuav los so peb hnub, los ua peb caug yam qav noj, ib
hnub noj kaum yam, peb hnub noj peb caug yam qav, li no nim no txog
xyoo tshiab Hmoob thiaj hu hais tias noj peb caug mas yog li no,
tsis
yog lub hli tas 30 caug es hu li ntawd, yog los so peb hnub ua peb
caug yam qav noj, ib hnub noj kaum yam, ces yog noj peb caug.
Dhau ntawd mus ces SIV YIS cov neeg uas nyob qab deg uas ua neeg dawb
neeg huv tsis kam nrog SIV YIS tu SUB xij muaj kev nruam sim coob
coob
rau lub 12 hlis ntuj uas yuav noj peb caug ntawd li ces thiaj hais
tias ab ntshe yog peb tsis koom SIV YIV lawv tu SUB es thiaj xij muaj
tej txheej xwm no auj!, ces thiaj tuaj mus cuag SIV YIS, thaum mus
txog ntua rau ntawm SIV YIS thiaj hais tias aub! SIV YIS ua cas peb
tsis nrog nej tu SUB es peb cov neeg thiaj los nruam sim rau lub caij
noj peb caug heev heev es seb koj yuav hais li cas, ces SIV YIS txawm
hais tias koj rov mus tsev mus hais rau nej ob peb lub zos uas tsis
kam nrog peb tu SUB ntawd, sawv daws sib koom mus txiav ob tus ntoo
pos ncag thiab mus muab ib cov nqeeb coj los ntswj ntxias ua ib txoj
saws nqeeb ua ib cov voj tsig dai rau hauv qab txoj hlua, hu tas nrho
poj tub se tuaj nkaum rau hauv  muab ib tus lau qaib coj los tua kuam
hooj ywg txoj saw nqeeb ntawd ces nej cem thiab tua hneev yuam rau
ces
nej yuaj noj qab nyob zoo lawm, tsis tas yuav tus li peb tus los yeej
tau.
CES yawg thiaj rov los rau nram zos, thiaj los hais rau sawv daws mus
txiav ntoo pos ncag thiab ntswj sawv nqeeb raws li SIV YIS hais, txog
xyoo tshiab thiaj coj los txho rau nram tiaj hu tas nrho cov neeg
ntawm cov zos li hais tuaj nkaum SUB taw qaib ces thiaj muab tus lau
qaib tua ywg ntshav rau txoj sawv nqeeb cem txog SUB dub SUB doog,
SUB
taws Sub ntsha kom tsis txhob los aiv cov neeg mus peb cig rau tom ho
rov qab peb ncig rov los li SIV YIS hais na has ua ciav txawm noj qab
nyob zoo lawm tiag ces thiaj ua li ntawd los txog rau niaj hnub nim
no. Hmoob thiaj muaj ob pab nyias ua txawv nyias me ntsis li no, tab
sis tseem yog tib tug SUB xwb ntag thiab yog tib pab neeg thaum lub
hauv paus.
Lub sij hawm uas SIV YIS cov kwv tij nyob qab deg tsis kam nrog siv
yis tu SUB lawv muaj kev nruam sim neeg SIV YIS puav leej tuaj mus
muab kuab moj tsuas tsuag tsa sawv txhua tus, txog thaum kawg SIV YIS
thiaj qhias lawv lwm SUB lwm qaib xwb los yeej noj qab nyob zoo raws
li SIV YIS hais, tab sis dab noj nyoos los tseem tshuav tsis tus
noob.
SIV YIS ntxooj neeb tseeb rau ntiaj teb SIV YIS ua neeb SIV YIS muab
Tswb Tshoj los kho tas muab tso tsis tua.
SIV YIS ua neeb SIV YIS muab tus taw npua kho xwb, tsis tua tus npua
cia tus taw npua khiav ncig tsev SIV YIS tsuag hauv kuab moj tsuas
rau
cov neeg xwb ces tib neeg tsis muaj mob tsis muaj tuag. SIV YIS kho li
ntawd ntev heev los lawm tib neeg lub neej nyob plhuv huv.
Ces thaum Yawm Saub tso Ntxwg Nyoog, Tooj Nchai Siv YIS, Nraj Nyuam
lawv los tshwm sim rau hauv Txiv Nraug Luj Tub thiab Niam Nkauj Ntxhi
Chiv tsev neeg nyob ntiaj teb, SIV YIS yog Yawm Saub tus tub, Ntxwg
Nyoog yog Yawm Saub tus thawj peeb zeej, Nraj Nyuam yog Yawm Saub tus
tub txib, thaum lawv los ua neeg ntiaj teb tsis ntev muaj kev tshwm
sim neej ua dab li ntxwg nyoog lub qe, Ntxwg Nyoog rov qaum ntuj lawm
tshuav SIV YIS thiab Nraj Nyuam nkawd nyob, SIV YIS thiaj li tsa noob
neej ntiaj teb, cuaj hnub tsa cuaj meem teb sawv tas, yim hmo tsa yim
meem teb zoo txhua thiab muab taw npua kho li hais ntawd, ces SIV YIS
kho-kho neeg ntiaj teb tsis muaj mob tsis muaj tuag li lawm, tsis
muaj
ploj tsis muaj tuag.
Ces SIV YIS leej tub ntxawg lub npe hu ua Txawj Si Civ Tub Nquag, nws
tus ntsuj xij mus deev Ntxwg Nyoog tus ntxhais ntxawm nyob qaum ntuj,
SIV YIS los yeej ua neeb kho ntiaj teb thiab qaum ntuj tib si mus mus
los-los, muaj ib hnub Ntxwg Nyoog siab tsis zoo, txawm hais tias SIV
YIS nim heev ua luaj nim yuav kho qab ntug dhau hauv ntuj kho hauv
ntij dhau qab ntug zoo txhua, cia kuv sim hu SIV YIS tuaj ua neeb rau
qaum ntuj no, kuv muab SIV YIS tus tub ntxawg tus nyuj rag ntsuj mag
ua nyuaj rau SIV TUA ces,  seb SIV YIS puas yuav kho tau tib neeg
lawm.
Ces Ntxwg Nyoog thiaj mus hu SIV YIS tuaj ua neeb rau qaum ntuj Ntxwg
Nyoog thiaj muab SIV YIS tus tub tus ntsuj mag ua tus nyuj rau SIV
YIS
tua, Ntxwg Nyoog hais tias SIV YIV koj ua neeb leej heev koj sim tua
tus nyuj dab no mas koj tseem yuav ua neeb leej tshaj qub thiab, ces
SIV YIS tsis ua zoo saib, nyob ntiaj teb yog neeg tab sis tus ntsuj
mag nyob qaum ntuj yog ib tus nyug, SIV YIS txawm xa tib roob taus
rau
tus nyuj dab vau hlo, ces Ntxwg Nyoog tus ntxhais ntxawm txawm hais
tias, SIV YIV ua cas koj yuav muab tua twb yog koj tus tub ntxawg
nyob
ntiaj teb, ces SIV YIS thiaj hais tias nim yog le koj hais tiag os,
ces Ntxwg Nyoog ntxhais ntxawm txawm tias tiag mas, ces SIV YIS tig
loo phiaj neeb rov qab los txog ntua ntiaj teb, aub ua ciav yog SIV
YIS tus tub tiag lauj, tuag tus ntsej muag daj tseem cia, SIV YIS
thiaj hais kiag ib ntim dej zag coj los txheev kiag kuab moj tsuas
tsuag li tshaws rau leej tub ntxawg, tus tub ntxawg sawv li tseeg,
ces
tus nyuj uas muab tua ua zaub noj rau SIV YIS tus tub ntxawg quaj li
lawg sawv tsis tau vim koj tub tuag thiaj muab kuv tua yog koj tsa
koj
tub koj yuav tsa kuv thiab no, ces SIV YIS tsuag peb zaug dej zag
txheev kuab moj tsuas rau SIV YIS tus tub, los nyuaj quaj peb zaug
hais li qub, nyuj tej pob txha ib tug pov ib qhos, dev npua muab ib
tug kwv rau ib qho yuav yog tau hauv kuab moj tsuas tiag mas thiaj
yuav tsa tau, SIV YIS thiaj hais tias kuv hauv kuab moj tsua, kuv maj
rov los hwv muab hnov qab rau pem Ntxwg Nyoog lawm, yuav tsa tau nyuj
thiab kuv tus tub ntxawg mas yuav yog tau kuv hauv kuab moj tsuas
tiag
tiag mas thiaj yuav tsa tau ob leeg no.  Ces SIV YIS rov hlo mus muab
SIV YIS hauv kuab moj tsuas pem Ntxwg Nyoog, thaum SIV YIS yuav mus
SIV YIS hais tias nej nyob to kuv yuav rov los nej suav hnub 6 nej
nyob ib hnub to, hnub 7 nej nyob ib hnub to,  ob hnub no kuv yuav los
ib hnub xwb xwb, yog tsis pom kuv los mas ntshe yog Ntxwg Nyoog muab
kuv hauv kuab moj tsuas zais law ces kuv yuav tsis los lawm es nej
muab ua kev cai coj mus faus xwb no. SIV YIS mus txog ntua pem Nxtwg
Nyoog-ntxwg nyoog muab hauv kuab moj tsuas zais lawm tiag,  ces SIV
YIS thiaj nrhiav tsis tau. Ces SIV YIS tsis rov qab rau ntiaj teb
lawm.
Ces Nraj Nyuam uas yog SIV YIS tus kwv lawv thiaj nyob tos, hnub 6
nyob ib hnub zov los tsis los, hnub 7 nyob ib hnub zov los SIV YIS
tsis li lauj, Nraj Nyuam thiaj hais tias ab! SIV YIS twb hais tias
yog
zov ob hnub ntawd tsis pom SIV YIS los no ces yog Ntxwj Nyoog muab
SIV
YIS hauv kuab moj tsuas zais lawm, es SIV YIS yuav tsis rov los lawm
es kom peb li muab nws tus tub Txawj Sis Tub Civ Nquag xa lawv SIV
YIS
qab mus no, tab sis peb tsis paub xa ces cia kuv mam raws lawv qab
mus
lawm saum Yawm Saub seb yuav ua li cas thiaj yuav xa tau SIV YIS tus
tub Txawj Sis Tub Civ Nquag tus ntsuj mus cuag SIV YIS, thiab ntiaj
teb yuav tau kev ploj qaug, cia kuv mus kawm txuj ci kab kev tuag
ntawm Yawm Saub,  no ces Nraj Nyuam thiaj nce mus saum Yawm Saub,
thaum Nraj Nyuam mus txog ntua rau ntawm Yawm Saub, nug Yawm Suab
tias
ua li SIV YIS puav yuav rov mus lawm ntiaj teb, Yawm Saub teb tias
aub
Ntxwj Nyoog siab tsis zoo, muab SIV YIS tus tub ntxawg ua nyuj rau
SIV
YIS tua tuag lawm ces SIV YIS yuav tsis rov lawm, cia kuv qhias txoj
kev uas nej yuav muab nws tus tub xa coj los cuag SIV YIS, cuag pog
yawg, koj rov mus ntiaj teb koj mus txiav txooj xyoob tuaj nruab
roob,
txhij tuaj ob tog phua tuaj mus nruab nrab ua nws cwj taw kab, txhij
tuaj ob tog phua tuaj nruab cev ua nws cwj taw kev, ces nws los tau
lawm cev ntaj sib ntsug lwj rau ntiaj teb los ntsuj mag fuab fw los
mus taus, ces nej muab coj los ntawg, yog ob txhib qib ces yog nws
luag, ob txhib qos ces yog nws dub muag chim, sab khwb sab ntxeev ces
yog neej dab chaw sib txuas lus los mas, hais li no ces thiaj qhia
zaj
taw kev li thaum tub Tis Tsuj thiab tub Tis Npuag nkawm muab qav kaws
tau tuag, qhia zaj lus tu siav, qhia zaj lus sawv kev, thiab Yawm
Saub
qhia cov nkauj rau nej xa nws raws nws txiv los mus, tab sis Ntxwj
Nyoog siab phem muab ua tuag lawm ces, nej cem ov, sawv ntxov los nej
cem tav suv los nej cem ntsaus ntuj los nej cem Ntxwg Nyoog ov, mas
thiaj muaj tej nkauj tshais, nkauj sus, nkauj hmo li ntawd, nej
ntshai
no ces nej muab kuv lub npe txuam rau hauv es, kom Ntxwg Nyoog thiaj
ua tsis tau li cas rau nej, no ces thiaj li hu nkauj tias, neej laug
sis Saub- Saub sis laug yuj es, Txawj Si Civ Tub Nquag, nws nyob nws
cev kaj, nws nyob nws chaw zoo,  Ntxwg Nyoog siab tsis zoo tso plaj
mob, miv lwg tso neeg tuag, los poob rau Txawj Si Civ Tub Nquag tus
ntsuj es, Txawj Si Civ Tub Nquag thiaj tau pluj, Ntxwj Nyoog tso nws
zaj mob ua ntshua luaj ntshua seb, Txawj Si Civ Tub Nquag txais tau
es
tuag los mus niaj txhiab niag txhis yuav tsis feb. Mas cov nov yog
Yawm saub qhia rau sawv daws ua, ces Hmoob txoj kev lis kev tuag
thiaj
ua li ntawd los lawm, tab sis lub caij ntawd lawv tsis siv rab qeej
thiab lub nruas coj los tshuab ntaus rau tus tuag,  tej qeej cia ua
qeej tshoob qeej ko xwb, tau ntev heev los tom qab no li thiaj li
txias los muab rab qeej thiab lub nruas ntaus rau tus tuag lawm, ces
txawm tsis muab ua qeej tshoob lawm, tshoob kos ces cia xuas ncauj
hais lawm xwb li ntawd. Ces SIV YIS tus tub tuag tas sawv daws muab
ua
kev cai tuag rau ces ntiaj teb tib neeg quaj tas nrho hais tias yog
SIV YIS tsis nyob lawm ces ntiaj teb yuav tau kev tuag tiag tiag,
txhua leej txhua tus quaj ces, Ntxwg Nyoog txawm hais tia, ua cas es
kuv nyuam qhuav ua SIV YIS nyuag tub tuag xwb es ntiaj teb tib neeg
nim yuav quaj txhua, cia kuv ho ua txuj tuag tso, tshau hmoo mus rau
neeg ntiaj teb tias kuv tuag lawm no seb puas yuav muaj neeg quaj,
ces
Ntxwg NYoog thiaj ua txoj tuag ces tshau hmoo mus rau tsiaj txhu tib
neeg ntiaj teb txhua yam hais tias ntxwg nyoog tuag lawm, kom sawv
daws tuaj mus xyuas ntxwg nyoog pem qaum ntuj, no ces tib neeg ntiaj
teb thiab tsiaj txhu hnov txhua lau, sawv daws thiaj tuaj mus xyuas
Ntxwg Nyoog, ces tas nrho tsiaj txhu nag noog mus ua ntej mus, tus
twg
mus txog los nyiav hais tias Ntxwg Nyoog tuag mas zoo yuav tau nqaij
noj, tus twg tuaj txog los hais li, tshuav Hmoob thiab cuam nyob
nruab
hlis, mam lawv qab, ces Hmoob puv hli Hmoob hais rau cuam tias kuv
puv
hli lawm mus lauj, cuam hais tias kuv tsem tshuav peb hnub tsis tau
puv hli laiv, koj mus ov, xam kuv nyob tim tsev no kuv nyiav yog ntuj
yuav tshav sawv ntxov tsees kuv nco koj ntxwg nyoog ces kuv nyiav,
xam
tias kuv mam nyiav-nyiav quaj-quaj tshav ntuj puv nras, kuv mam noj
txiv, hos yog tav su nrig kuv nco txog ntxwg nyoog kuv nyiav ces yog
ntuj yuav phem, ces nim no cuam thiaj quaj sawv ntxov thiab quaj tav
su ces yog ntuj yuav los nag, ces tib neeg mus ua ciav muaj ib yav
cav
txij hauv caug vaub kib mus txog ntawd yav cav tav kev mus tsis tau,
tib neeg muab vaub kib nqaj hlo dhau plaws yav cav, hais tias vaub
kib
ua cas ntiaj teb tuaj lawm tas cas tav nov koj tseem nyob kos, mus
kuv
nqa koj wb mus vaub kib tias ua li tseem tshuav tus twg lawv qab
thiab, Hmoob tias kuv xwb los maus kuv yog tus suaj kaum kiag ntag,
ces vaub kib txawm hais tias kuv nias phem tes phem taw thiab mus
tsis
tau ces xam tias koj mus es koj nyiav ua kuv tug, ua yuav nyiav li
cas
maj, av tsis nyiav ntau los mas koj mus nyiav ob los hais tias, yawm
ntxwg nyoog ua cas yuav tuag lawm tau xya niaj tsis sawv, yuav tuag
lawm tau xya xyoo yuav tsis los,leej hlob tuaj los tsis rub leej yau
tuaj los tsis tsa ntiaj teb yuav ua cas ua neeg, kuv tuaj lawm ces koj
sawv los mas ces hais npaum no xwb lau!. neeg khaws nkaus vaub kib
cov
lus mus txog ntua quaj hais raws kaus vaub kib cov lus ntag, ntxwg
nyoog sawv tsees tias ev tus no xwb siab tiaj zoo nev, nej tas nrho
qab ntuj tuaj hais tias kuv tuag tau nqaij noj xwb nej tuaj zaum zov
tos es tuaj txhij ces nej noj xwb, tus no tuaj tsa tau kuv sawv lawm,
kuv foom nws tib leeg mas noj nej nqaij ov, ces nej puas kam no ces
tus twg los hais tias peb tau hais lawm tiag ces peb kam lauj, tsuav
yog nws yuav noj li tua tsis noj ces txhob tua, ces tus ntses tseem
tsis teb thiab, ntses ua cas koj tsis teb thiab koj tsis kheev los,
ntses tias awb tsis tau teb xwb, xam kuv leeg tias rov mus ntiaj teb
tus twg tuaj nrhiav ntses ib hnub tsis tau ntau los kom tsis txhob
poob ib pob kua txob ntag, ces thiaj kom yawm xob laug tib rhe ces
tsiaj tas nrho tsis tib neeg lus lawm lau, ces Ntxwg nyoog hais tias
neeg tias nqis rov lawm ntiaj teb koj rov qab mus noj cov nov naj nim
no, ntshe koj tsis xav noj xwb yog xav noj ces yam twg los noj tau
tas
nrho, tsis txhaum li ces neeg thiaj tau nqaij noj.
SIV YIS tus tub Txawj Si Tub Civ Nquag, tuag tas SIV YIS chim siab
heev tias ua cas kho tsa noob neej ntiaj teb zoo txhua, txog kawg SIV
YIS kho tsis tau SIV YIS leej tub ntxawg, Tooj Nchai Siv Yis thiaj
muab tus cwj neeb, cwj yaig nrom li nroog khaug li nkuav rau ntiaj
teb
thiaj paub los khuam rau tsua maj, tsua mos, tsua liaj tsua luv, leej
twg siab ncaj mas tug ntawd yuav khaws tau neeb, tus ntawd ua thiaj
tseeb tus twg khaws tau cwj zag ces tus ntawd thiaj ua neeb dag, leej
twg sawv neeb ces mus txua ntoo neeb ua rooj neeb ces thiaj ntxooj
tseeb, tus twg mus txua rooj ntseej ua neeb thiaj li yuav ntxooj
leej,
SIV YIS hais tseg tias ua neeb ua ncaj ua ncees tsis yuav nyiaj, tsis
tua qaib tua npua, SIV YIS tsim tau ib cov thwj tim rau ntiaj teb,
SIV
YIS los lawm tsis paub lub keeb lub duas ua, cov thwj tim thiaj qhov
mus nug Yawm Saub, tias Yawm Saub ua li SIV YIS los lawm peb hnov qab
tsis nco tas lawm yog yuav kho ntej teb ua li cas tiag, Yaum Saub
hais
tias aub thaum SIV YIS nyob mas tswb tshoj nrog SIV YIS -SIV YIS ua
neeb mas tswb tshoj khiav ncig tsev, SIV YIS tsuag kuab moj tsuas rau
ces tib neeg noj qab nyob zoo, nim na Tswb Tshoj los - los lawm thiab
ces nej rov mus, nej ua neeb ces nej muab ib tus taw npua coj los kho
tsev neeg, muab ib txoj hlua coj los vas tsev neeg, nej kho tas ces
muab tus npua tso mus, ib tus taw npua mas kho peb xyoo, tsis pub tua
tus npua, tus npua thiaj nyob ntawd thiab thiaj roos nej. Thaum nej
kho nej hais li no rau tus npua tias, koj pwj tsiag pwj txhu os kuv
tsis ntshaw koj nqaij noj tsis ntshaw koj kua haus, yug koj los thaiv
tes yug koj los thaiv taw, koj ncauj dhuas li dhawv koj tes kuam li
kawv, koj tes kuam li ko koj ncauj dhuas li hlo, koj noj ib teg kav
ib
hli, koj noj ob teg kav ob hlig, koj noj peb teg kav peb hlig, koj
noj
nyeej teg kav nyeej thawj tawm nyeej lis kav ib xyoo 12 lub hlis, nej
txheev muab ntim dej zag tsuag rau cov neeg,  ces nej muab tus npua
tso mus ces nej nyob zoo xwb mas, SIV YIS cwj neeb nyob tsua maj cwj
yaig nyob tsua mos,  yog leej twg ntseeg no ces tus twg khaws tau
yuav
tshee, leej twg mus khaws tau coj ces tus twg yuav ncoj, thiab tom
ntej no nej ntxooj neeb raws SIV YIS txuj tiag tiag ces nej yuav tsis
kho tsiaj lawm, nej kho hwj huaj xyab ntawv lawm xwb, Yawm Saub hais
li rau SIV YIS cov thwj tim.
Ces SIV YIS cov thwj tim los txog ntiaj teb,  ces lawv los txog ntua
cov thwj tim txawm ua neeb kho, lawv hais tias aub Yaum Saub tias
thaum SIV YIS nyob SIV YIS kho pua ciaj xwb tsis tua no, zaum no peb
kho ces tua noj kiag xwb los mas Ntxwg Nyoog twb hais tias noj tau no
nes, tua noj kiag xwb ces lawv txawm los ua neeb raws nraim li Yaum
Saub hais tab sis nqhis nqaij muab tus npua tua noj nqaij, muab tus
npua tua ntshai tsam SIV YIS tsis txaus siab tseem hlawv ib ntshuag
ntawv rau tus npua thiab tus npua tau ntaub ntawv lawm, tus npua mus
tus npua tuaqha mus lawm dhau plaws tsis zov rooj vag, kho tas nag
hmo
xwb hnub no twb mob lawm los muaj vim muab tus npua tua lawm thaj zoo
kuj zoo, thaj tsis zoo kuj tsis zoo. Ces SIV YIS cov thwj tim txawm
hais tias tua noj tso muab pob tsaig ua puav pheej khuam tseg cia ces
ib xyoo 12 lub hli nws yeej zov xwb los mas, tab sis qhov tseeb twb
tsis niam zov li tus twg los lawm dhau plaws mus saum Yaum Saub,
Yawm
Saub ntsia na has aub cov thwj tim no tsis zoo lauj tsis mloog li
Yawm
saub qhia ho ua cas dev qaib npua mas los mus sis laub sib lug zov
thawj thiab ntawm rooj ntug tsheej pawg cov neeg xab xeeb mas xab
xeeb
tsis tas li lauj pob tsaig khuam rau ntiaj teb tas lawm, Yawm Saub
thiaj hais tias hais rau SIV YIS tsis tso hauv kuab muaj tsuas mus
rau
cov niag ntawd lawm lauj, cia nws tau nyuag tshee rau xwb lauj, cia
tus twg ua raws SIV YIS txoj ces yim ua yim loj yim ua yim zoo, leej
leej twg ua neeb dag noj dag haus ces ua ntev mus tsis leej ua nploj
lawm, yog ua raw SIV YIS txoj ces qhov tsim nyog yuav thiaj yuav qhov
tsis tsim nyog yuav ces txhob yuav thiab ua dawb xwb ces tus ntawm
thiaj ua leej hais txog kev ua neeb mas yog li no.
Thaum uas Yaum Saub pom tau tias ntiaj teb tib neeg Hmoob tsis ua
raws
li SIV YIS hais ces, Yawm Saub thiaj tsis xa hauv kuab moj tsuas tas
nrho los rau Hmoob lawm, yog leej twg siab ncaj ncees tiag tiag ces
SIV YIS thiaj muab kuab kuaj tsuas rau tus ntawd xwb, cov uas ua neeb
tsis tua tsiaj mas cov neeb ntawd yog ua raws neeb Saub Siv Yis, yog
peb pom tus twg ua neeb yuav nyiaj ntau, muab tsiaj, tua npua kho ces
tus ntawd yog ua raws li yav uas Nraj Nyuam los kav ntuj lawm es,
ntiaj teb tau kev ploj qaug. Tej neeb nim no leej twg mus khaws tau
ntoo zag coj los ua rooj neeb ces thiaj ntxooj qhua neeb dag, dag noj
dag haus, yog tau nyiaj teeb neeb txaus mas li ua, yog muab nyiaj
tsis
txaus ces qhua neeb tsis nqig li no, tab sis tsis yog qhua neeb tsis
nqig, yog nws tus kheej hais xwb, qhua neeb mas tsis yuav nyiaj,
tsuas
yuav tswm ciab paj ntoos xwb. Thaum SIV YIS tseem nyob txhua yam SIV
YIS ua dawb xwb tsis suav ua nuj nqis dab tsis li.
Ces SIV YIS mus lawm tau cuaj lub xyoo ntiaj teb tsis tu Sub, (tu sub
no mas yog pab uas nrog SIV YIS nyob SIV YIS lub zos es tau nrog SIV
YIS tua Sub Tuam, Loob Yeeg thiab puj Sub Tuam lawv, mas muab hlua
vas
neeg thiab ntxug tauj ces hais tias tu SUB no). ces tus vij SUB vij
npog no los auv puv ntuj tib neeg muaj mob muaj tuag laus, ces muaj
ib
yawm npe hu ua Sis muas no thiaj nroo hais tias ab ua cas thaum SIV
YIS nyob SIV YIS tus Sub lub ntiaj teb tsis muaj mob tsis muaj tuag,
nim no SIV YIS mus lawm ces tsis muaj leej twg ua txiv yuav los tus
Sub txog tej plaub tej ntug no auv no, ces Sis Muas thiaj li mus
tshau
hmoo rau cov kwv tij nyob qab deg thiab tas nrho cov uas nyob tsis
deb
tsis ze ntawd tib si tuaj sib sab laj txog tej teeb meem ntawd, ces
thiaj tshau hmoo mus txog txhua lub zos uas yog Hmoob, lawv hnov txog
ces sawv daws txawm tuaj, thaum tuaj txhij tas yawm Sis Muas thiaj
hais tias tas nrho sawv daws yuav xav li cas, nej peb sawv daws yuav
rov qab los muab tus Sub no tu ua raws li thaum SIV YIS nyob es SIV
YIS ua,  no ces pab uas ib txawm nrog SIV SIS tu Sub thiaj teb tias
tu
los tu, hos pab neeg uas nyob qab deg ces txawm hais tias ab koj hais
li yeej zoo kawg tab sis thaum ub SIV YIS tseem nyob peb yeej twb
tsis
kam nrog SIV YIS tu Sub, SIV YIS thiaj tuaj qhia peb lwm Sub Xwb ces
txawm lwm Sub TAW qaib thiab ntxug Sub los yeej yog tib qhos tsuas
yog
txawv kev hais lus ntuas Sub xwb peb ua tsis muaj zaj, nej ua raws
SIV
YIS txuj ces nej hais muaj zaj es peb ua peb li qub uas SIV YIS hais
xwb no ces, yawm Sis Muas thiaj hais tias ua li los mas yog tia thaum
ub nej twb tsis nrog SIV YIS tu lawm ces tsis ua cas, thaum SIV YIS
hu
tus qaib ua taw lem taw peb nkhib tis lem tis peb nkhaus no, tus Sis
Muas los tu ces nws hais tias qaib loos lis muam nyob hu hnub.
Tus yawm Sis Muas thiaj hais tias ab thaum ub SIV YIS nyob SIV YIS tu
hais tias kuv txiv siv yis no, zaum no kuv los tu ces cia kuv hais
tias kuv txiv Sis Muas no laub. Yawm Sis Muas thiaj los tu thiab cem
hais tias, phib aub au! nkaaj ntug taag kig kaaj, xaa ib taag kig
ntxuv ai, quas tsis nyob hu nub qab loos lis muam sawv hu nub ai, hu
tau nkauj nub tawm plawg tej npoo ntuj tes, pus tau nam puj Sub ci
nplaag luaj laag nyuj yuas, quas tsis sawv hu nub yog laws qab loos
lis num sawv hu nub ai, hu tau nkauj nub tawm plawg tej qaab ntees
ai,
yuav pus tau puj Sub ci nplaag luaj laag nees las puj Sub, quas tsis
nyob yug dlev dlaaj ai, yog laws puj lis muam nyob yug dlev dlaaj ai,
dlev dlaaj dlev tum yaj, tum raug SIV YIS lis muam leej tub yug yaaj
ai, SIV YIS nrog lis ntshuas cuaj xyoo tsis tu Sub, kuv txiv Sis Muas
coj Sub ntshu Sub quas fwv moog puv nplaj teb las, quas tsis nyob yug
dlev dlub, yog laws puj lis muam nyob yug dlev dlub, dlev dlub dlev
tum nyuj, tum raug SIV YIS leej tub quas ntxawg tub yug nyuj ai, SIV
YIS nrog lis ntshuas cuaj xyoo tsis tus Sub ai, Sub txhaj ntshu Sub
quas fwv
moog puv ntuj las, vim lawm tas txiv yij txheej thaum us, yog laws
yawm SIV YIS hab yawm Sub Tuam puab sib tua sib tua npaig laws tuj
quas tawg tau nam moog peb nub, nplaj teb txhaj le muaj lawm tug vij
dlub os, thaum us SIV YIS hab yawm Sub Tuam puab sib tua sib tua es,
kuv txiv Sis Muas txhaj npaig tuj tawg nam peb mos, yog laws thau us
SIV YIS puab tsim tau lawm tug vij npog, tug Sub tawg moog Sub
ntshaa,
kuv txiv Sis Muas, quas tsis nyob cog taub, yog puj lis muam nyob cog
taub ai, taub txi taub quas zauj, taub nkhaus ua kauj, taub ua laws
kuv txiv Sis Muas taub yaug ncauj ai, quas tsis nyob cog taub, yog
puj
lis muam nyob cog taub, taub txi taub quas zauj taub nkhaus ku, taub
ua
tau kuv txiv Sis Muas taub moog yaug lu, phib nam puj Sub Tuam koj
kav
tsis yaa tuaj los mas nam puj Sub Tuam, nplooj tauj txawm lawm hov
twg, nplooj tauj txawm lawm nruab dlawg, nplooj tauj dlauv nplooj
tauj
lis nab, yuav ua lawm nam puj Sub Tuam chaw zab qab, nplooj tauj
dlauv
nplooj tauj quas lawv, yuav ua lawm nam puj Sub Tuam chaw mob plawv,
ua caag nam puj Sub Tuam koj kav tsis yaa tuaj los mas koj teg sis
plaag teg coj ntaaj, kuv txiv Sis Muas teg dlawb teg sis nplag, koj
tsis yaa tuaj los mas koj teg sis lag teg coj rag, kuv txiv Sis Muas
teg dlawb teg sis nplag, kav tsis yaa tuaj los mas nam puj Sub, koj
tuaj sau tauj los poob sau ncaag kuv txiv Sis Muas yuav muab koj tua
kuas taag, koj tuaj sau ncaag poob sau tauj kuv txiv Sis Muas yuav
muab koj tua sis nrauj los mas nam puj Sub Tuam, kuv yuav ib nees
ntsa
npawv koj lub qhov quav kuv yuav muab koj tua tuag ntsaub lis ntsuav,
kuv yuav ib nees ntsa npawv koj qhov zig, kuv yuav muab koj tua tuag
ntsaub lis ntsis, kav tsis yaa tuaj los mas nam puj Sub, koj tsis
paub
kuas tsis yog qeb caag, sau rooj kuv muaj zoo pas 'pias" qab cej rooj
kuv twb zais muaj zoo rag, sau rooj kuv twb muaj zoo txhuv ai, qaab
cej rooj kuv twb zais muaj zoo mov los mas nam puj Sub Tuam aw, no
ces
tib ntag teg tauj qaib uas ib yim ib yim neeg coj tuaj pav rau ntawd
tus ntoo pos ncag tus nrho ua ob ya. Qov no yog kev cai tu Sub raws
li
siv yis ib txwm ua los SIV YIS tas zwm txwv lawm ces tus tub Sis muas
ntawd thiaj los coj los tu Sub txog rau niaj hnub nim na thiab. Nyob
lis peb cov kwv tij Hmoob Sib, Hmoob Ntsuab, mas tseem tu Sub LI hais
tab si cais ua ob pab tu lawm thiab, ob pab mas tu ua Sub ntshav, ib
pab mas tu ua Sub tawg, pab Sub tawg ces yog ua kua taum noj xwb tsis
tua npua los ua nqaij noj tsuas noj kua taum nkaus xwb, pab Sub tshav
mas tua npua noj qaij ua piv txwv li thaum tua Sub Tuam lawv, tab si
lawv txawm muab txauv tu ua hais tias, cov uas tu Sub ua kua taum noj
xwb muab hu ua Sub ntshav lawm, hos cov uas tu Sub tua npua noj mus
ua
Sub tawg lawm, mas tsis yog lawm, qhov yog mas yog li no, Sub
ntshav mas yog cov tua tus npua ua qaij noj nrog mas thiaj yog Sub
ntshav li thaum muab Sub Tuam lawv luag coj los tseev hauv SIV YIS
tsev ua ntshav liab pes vog, cov ua kua taum noj tsis tua npua tsis
ua
nqaij noj li ces cov ntawd yog SUB tawg lawm, lawv txawm muab txauv
li
kuv hais pem lawm, txawm yuav ua li cas los yeej yog tib pab los
ntawm
SIV YIS xwb.
Hais txog SIV YIS lub neej los nyob rau ntiaj teb ces xaus li no xwb,
SIV YIS yog ib tug neeg uas los nrog dab thiab neej sib tua ua rog
tsis muaj caij nyoog so li ntag, thiab tau cawm tib neeg ntiaj teb,
tsa tib neeg hauv qab ntuj khwb no txhua nrho tsis suav ua nuj ua nqi
li. kuv muab Tooj Nchai Siv Yis, Buddha hpuv thab luj, tswv Yesxus,
lawv cov keeb kwm coj los luj tas nrho lawm. SIV YIS yog tus #zus 1,
Buddha yog tus #zus 2, Yesxus yog tus #zus 3, yog vim li cas kuv
thiaj
hais li vim tias SIV YIS tseem ua tau ntsaj Buddha thiab Yesxus,
Buddha tseem ua tau tshaj tswv Yesxus thiab, yog leej twg tsis ntseeg
los kom nej mus pem ST. Paul, MN nej mus nrhiav tus XF hua ua VAAJ
YAG, nws yog Vaaj Tuam saib tsev luam tus kwv nawb, tus XF ntawd yuav
qhia rau nej txog qhov ua Buddha ua tau zoo tshaj thiab coj zoo tshaj
tswv Yesxus thiab, tus XF Vaj Yag no tej zau nws tau Dr. rau fab kev
ua XF lawm ntag, lub caij kuv tau sib ntsib nrog nws ntawd mas nws
tab
tom kawm tas master degree lawm tseem kawm tauj mus lawm thiab, xyoo
wb sib ntsib yog xyoo 1993 lawm twb tau ntev heev lawm tej zaum kawm
tiav tas lawm.
Tej kev dab kev qhua no tsis lam yog nyob - nyob es Hmoob xav ua ces
lam ua xwb tsis yog li ntawd, yeej muaj lub hauv paus xeeb tau muaj
tej kev iab kev daw no lawm Hmoob thiaj tau ua, tsis xav ua los yuav
tau ua li ntag. Hmoob txoj kev ua dab qhuas mas tau tswm sim nyob
hauv
ntuj tsim teb raug mas tsuas muaj li nram no xwb.
1).  Tus kws txiv neeb SIV YIS.
2).  Kab kes pam tuag, muaj nkauj coj los hu, muaj taw kev, muaj zaj
sawv kev, muaj zaj tu siav.
3).  Rab qeej tis tshoob tis kos.
4).  Lub nruas daj.
5).  Tus vij Sub vij npog sib tua.
6).  Muaj rab Hneev rab phom.
7).  Khawv koob txhua yam. Thiaj nyob keeb kwm Hmoob, thiaj yog Hmoob
li xwb dhau ntawd lawm ntshe yuav tsis yog Hmoob li lawm ntag, rau
qhov tsis nyob hauv ntuj tsim teb raug.
Hais txog Hmoob tus xwm kab, ua nyuj dab, ua npua tai los yog npua
dab, ua npua rooj los yog dab roog, tsa txhiaj meej tej no tsis muaj
nyob hauv ntuj tseem teb raug es Hmoob hais cia, ntshe yuav yog Hmoob
muab lwm tus li los coj los ua, los sis yog Hmoob khwv tswv yim ua
lawm xwb los kuj muaj.
YTK

YTK,
Tswv Ntuj yeej teem caij rau lub ntiajteb no kom muaj ib tshoj ntuj
(regime los yog xajmaim) lawm, tab sis nws tsis tau teem tias Vajtswv
Yexus yuav rov nqis los rau xyoo 2000 li sawvdaws xav.  Qhov koj
mentioned tias Tswv Yexus yuav los rau xyoo 2000 tag los no tab sis
tsis pom nws nqis los.  Qhov lus hais tawm tias Tswv Yexus yuav los
rau xyoo 2000 no yog Hmoob hais xwb yeej tsis muaj ib qho document
nyob hauv Bible state specific time rau xyoo 2000, kom koj to taub.
Bible qhia tseg tias ze lub caij Tswv Yexus yuav rov los mas yog lub
caij neeg ntiajteb tsis txawj muaj kev sib hlub niam txiv sib ua yeeb
ncuab, me nyuam ua yeeb ncuab rau niam txiv, kwvtij sib ua yeeb ncuab,
tibneeg ua kev phem kev qhias los tibneeg tseem khav tias yog qhov
haib, txiv neej deev txiv neej, pojniam deev pojniam, muaj tej yam mob
txawv, mob phem uas tsis tau muaj dua los, muaj av qheeg ntau zuj zus,
kev ua rog ntau zuj zus, txhua lub tebchaws hnov txog Tswv Yexus txoj
lus, thiab dab lub fwjchim tsuag zuj zus mus ces yog zoo li tus
pojniam uas muaj ib nplab me nyuam es pib mob nplab yuav yug me nyuam
xwb.  Ntxhais hais tias yog thaum nej pom cov xwm txheej no tswm ces
yog ze lub caij Tswv Yexus yuav rov los.
Koj pheej hais txog Hmoob tus Siv Yis.  Tus Siv Yis no Hmoob yog cov
txawj ua neeb Hmoob thiaj paub piav xwb nws tsis muaj ib lub tebchaws
twg recognized Siv Yis thiab yeej tsis muaj ib qho document sau tseg
txog Siv Yis.  Yog thaum peb muab nws tshawb kom meej meej ces Siv Yis
tsis muaj tseeb, vim tsis muaj document khaws tseg thiab tsis muaj ib
haivneeg twg nrog Hmoob lees paub Siv Yis.  Tsis tag li ntawd xwb Siv
Yis yog ib nyuag part hais txog neeb yaig ntawd Hmoob li kev cai dab
qhuas xwb.  Nws yeej tsis muaj kev qhia txog txoj kev ua neej rau tib
neeg ntiajteb.
Kuv nug koj tias, ua li thaum chiv keeb yog Vajtswv tsim tibneeg los
yog Dab ua tus tsim tibneeg?  Koj tus Tswv tsim tau koj koj ho tsis
ntseeg thiab tsis fwm, koj ho mus fwm tus sab nraum.  Qhov no qhia tau
tias nej ntseeg tus yuam kev lawm.  Sab tebchaws tawv dawb yog lawv
nyob ze Vajtswv thiab fwm Vajtswv lawv thiaj li xub txawj ntse dua li
cov tebchaws tsis ntseeg Vajtswv.  Niaj hnub no nej ntau tus tuaj kawm
tau Dr. Degree los txhua yam yeej kawm lawv luag kua xwb thiaj tau,
yus yeej ua tsis tau yus ib yam tshiab tswm sim los li.  Kuv xav kom
koj rov mus ua research txog Hmoob cov kev cai dab qhuas Hmoob ntseeg
seb nws muaj document tseeb npaum li cas es thiaj tsim nyog nej Hmoob
ntseeg.  Kuv ntseeg tias yog nej tsis muaj evidence prove mas tsis
ntev tom ntej no nej tej me nyuam yuav tsis nrog nej tseeg lawm.

Kuv twb hais tias kuv xav tau koj cov resource no ne.  Tsis muaj
resource ces yog lam hais ua dabneeg xwb vob.  Hmoob cov dabneeg mas
oh.... ntau li ntau.... zaj twg los muaj tag tabsis tsis paub tias
muab qhov twg los li.  Hais ces hais tias....Puag thaum ub ov..... no
xwb.  Kuv interested txog koj zaj no kawg nawb!  Yuav ua li cas kuv
thiaj yuav tau koj phau ntawv hais txog aib Siv Yis no?

Yaj Tshaj Koob,
Pab koj zoo siab qhov koj pom Hmoob KevNtseeg sawv siab sib txig zos
nrog luag lwm haiv lawm thiab. Tabsis qhov yuav kom meej pem tshaj nov
mas koj yuav tau muab ntaub ntawv los sib piv ua povthawj seb yus
pabpawg ntseeg nyob qib twg mas qho no thiaj yog qhov  tseeb nawb.
Raws li kuv nco zemzuag mas yam li muaj tshaj 40-50 tawm pabpawg uas
muaj Kev Ntseeg sib txawv. Txhua pabpawg, nyias yeej xav tias nyias
pab yeej qoos xwm tshaj luag lwm pab ntag. Tabsis hom KevNtseeg uas
tibneeg hwm tsheej millions thiab muaj ntaub ntawv teev zias cia mas
yog: Buddhism, Christianity, Islam, Hinduism, Confucianism, Shinto,
Taoism, Bahaii etc...
Tsis nco pom Hmoob tus SivYis nyob qhov twg li sub laiv. Koj pab mus
nrhia kom tau povthawj txaij nraug zees los rau peb saib kom peb ho
siab loj zog thiab yom?
TseemYeej.

Tus kwv Chia,
Kuv hais rau koj paub tias thaum chiv keeb uas ntuj tsim teb raug
ntawd Hmoob yeej muaj lub keeb puav vim zoo heev, Hmoob yeej paub tias
muaj puj saub thiab yawm saub nkawd yog ob tug uas tsim lub ntiaj teb
no, tab sis Hmoob tus ntawv suav muab txhaj yuav ua suav li lawm Hmoob
thiaj tsis tau muab sau cia xwb.
Hais txog qhov uas koj hais tias cov tawv dawb mas lawv nyob ze
Vajtswv es lawv thiaj muaj kev txawj ntse dua no mas kuv tsis ntseeg
li koj hais thiab, rau qhov tias cov tawv dawb tseem tuaj mus kawm ua
hluav taws laws faj xob, ua phom ntawm haiv neeg Suav, li coj mus ua
thiab txhim kho kom zoo dua qub zuj zus tuaj, Suav li txuj ci ua tooj
ua hlaus ua laws faj xob, ua phom ntawd tseem yog mus kawm ntawm Hmoob
los thiab, yog leej twg tsis ntseeg los mam tshawb mus ntxiv. Nyob rau
hauv tej ntawv Bible txua yam puav leej yog sau los ntawm tej dab neeg
los xwb, tsis muaj leej twg pom thaum pib kiag es cia li sau tam sim
ntawd thiab.
YTK

Kuv twb hais tias kuv xav tau koj cov resource no ne. Â Tsis muaj
resource ces yog lam hais ua dabneeg xwb vob. Â Hmoob cov dabneeg mas
oh.... ntau li ntau.... zaj twg los muaj tag tabsis tsis paub tias
muab qhov twg los li. Â Hais ces hais tias....Puag thaum ub ov..... no
xwb. Â Kuv interested txog koj zaj no kawg nawb! Â Yuav ua li cas kuv
thiaj yuav tau koj phau ntawv hais txog aib Siv Yis no?
Tus kwv HSP,
Koj hais tias koj xav tau kuv cov resource ntawd no, tab sis li kuv
hais rau Chia Hmoob tej ntaub ntawv raug Suav muab txaj pov tseg tas
lawm, thiaj li tsis tau tsim muaj phau ntawv, txawm tias koj yuav
ntseeg tias yog dab neeg los xij, peb thawj pab Hmoob uas xub xub
ntseeg dab qhuas Yesxus ntawd nyuam qhuav yog thaum xyoo 1952 los xwb.
Peb li xeem kawm cov ntawv uas sau ntawv nplog hais ua lus Hmoob yam
tsis meej tsis pem los xwb, tom qab no cov txiv plig li los tsim tus
ntawv las tees no rau Hmoob xwb, Nyob rau hauv Hmoob cov Bible, thiab
American cov Bible mas kuv kuj tau muab nyeem ib tshooj ib theem zuj
zus mus kuv tseeg hais tias yog hais dab neeg tseg es tom qab no noob
neej tsim tau tus ntawv lawm mas mam li sau lawv li tej dab neeg thiab
xwb.
Hais txog qhov txawj ntse thiab xub xub paub tsim lub neej nyob ntiaj
teb no mas Hmoob yog tus uas xub txawj tshaj plaws neeg hauv qab ntuj
tib si, tab sim thaum uas poob cev qhev lawm ces yuav tau lawv luag
qab thiab lawv luag kua khuam luag khaub hnab thiab thiaj yuav txawj
paub txog luag tug txuj ci lawm xwb, Hmoob zoo li tus me nyuam uas
nyuam qhuav qhib qhov muag xwb, yuav kom cia li tib teg nce kiag mus
nrog luag sib txig yuav ua cas ua tau.
Nyob rau hauv phau Bible mas ib tug tib neeg tuaj sau ib zaj rau hauv
thiaj li tsis sau raws li tus A mus txog rau tus Z, ntawm cov alphabet
ntawd lawm, phau ntawv kuj sau ib tsam tom, ib tsam rov tom no lawm,
qhov ntawd vim yog ib leeg coj ib zaj dab neeg tuaj sau rau hauv los
ua ib phau loj.
Hmoob tsis muaj phau ntawv los vim Hmoob tus ntawv tuaj lig Hmoob
thiaj nyuam qhuav pib xwb.
YTK

Tij laug YTK,
Qhov kuv hais tias cov neeg tawv dawb xub txawj ntse dua peb cov neeg
tawv daj thiab dub no mas txhua yam mus kawm txog rau sab science ces
yeej yog los ntawd cov dawb los xwb.  Cov tseem ceeb cov dawb xub ua
tau yog electric,air plane, car, thiab cov tsev muaj ntau ntau theem.
Ho sab nriam phom mas tiam puag thaum Moses coj cov neeg Israel khiav
tawm hauv Egypt teb los lawv cov tebchaws no yeej ua tau riam phom zoo
sib tua lawm.  Kuv ho tsis paub txog qhov cov neeg tawv dawb tseem
tuaj kawvm ua faj thiab phom nyob rau sab Suav.  Cia mam li mus tshawb
seb puag muaj tseeb.

Tus kwv Tseemyeej,
Koj hais li yeej yog li koj pom, tab sis koj sim xav saib maj luag li
kev cai dab qhuas, luag yog tus uas sau teeb tseg rau hauv luag phau
ntawv. Peb tus Siv Yis koj thiab kuv peb twb tsis ua tus muab sau rau
hauv phau ntawv es leej twg yuav sau rau koj thiab kuv maj, tej kev
ntseeg ntawd nyias sau nyias tus cawm seej xwb, qhov twg tsis zoo
nkauj luag muab ntxiv rau kom zoo dua qub tuaj, Hmoob tej History
txhua yam yog Hmoob tsis sau es leej twg yuav sau no maj.
Koj tsis Hnov Txiv Plig Nyiaj Pov twb hais tias thaum ntawd yog txiv
plig Nyiaj Pov tseem raum hwv, yog nws ntse ces nws mus kawm Hmoob
txoj kev ua neeb cov lus neeb thiab mas nws tseem yuav sau tau Phau
Vajtugkub zoo ntsaj thiab no ne, los lus nws hais ntawd txhais tau
tias yog nws kawm tau cov lus neeb thiab mas nws muab ntxiv tso rau
hauv phau Bible mas tseem yuav hais tau zoo tshaj no hov. piv tias
muab cov lus ntxeev rov rau sab Vajlugkub xwb, raws li kuv to taub
nav.
YTK

Yog li no ces txhais tau hais tias koj TSIS MUAJ sources los back up
koj zaj Siv Yis no puas yog?  Txhua yam ua tseeb, luag yeej muaj ntaub
ntaw teev tseg thiab muab los rau luag tej neeg kawm.  Xamxabnam twg
los luag teev zias cia.  Ua cas tsis hnov leejtwg sau txog Siv Yis li,
tsuas yog hnov Hmoob hais txog xwb.  Hmoob yeej txawj txawj hais dab
neeg, ntshai Hmoob lam xev tej ntawd xwb.  Xyov puas yuav muaj tiag.
Tus neeg ntse luag muab ntaub ntaw los kawm, dua li ces xyov yog nws
hais nws dab tsi.
Koj puas paub es puas muaj church siv yis nyob qhov twg?  Puas muaj
xibhwb siv yis?  Leejtwg ua tus qhia?  Kuv xav paub kom kuv thiaj paub
mus kawm thiab.  Ua cas nug npaum li no los koj yeej teb tsis tau li?
Tseeb los yog cuav?

Hmoob St.Paul.....aw,
Yog koj xav-v kawm txog Siv Yis ces teeb thaj rau ntawm phob ntsa es
nthe-e tag zog xwb los mas.Cov XF ces pawg lug nawb......saib koj xav
kom leej twg tuaj txhib koj ua neeb xwb las as. Lawv mam qhia kev cai
koj yuav ua neeb mus raws ntsuj lawm tub tuag teb yuav mus hla pes
tsawg lub rooj vag........Koj yeej paub hmoob twb tsis tau txawv ntawv
hmoob thiab muaj ntawv hmoob txij thaum xyoo 1950 los xwb ned.Kuv xav
tam sim no yeej muaj tus sau lawm tsis ntev ces nyaj koj thiab kuv xav
kawm los yuav tau kawm lawm nawb........tej no txhob kawm
nawb.......mus xyuas poj nrauj tseem tau hauj lwm dua mog.

Bawg Phwvnyawm,
Xob has le kos tsaam tij laug YTK tsi kaam tuaj has Sivyig rua peb
noog lawm na. Koj twb has tas, " Kuv xav
tam sim no yeej muaj tus sau lawm tsis ntev ces nyaj koj thiab kuv xav
kawm los yuav tau kawm lawm nawb", thaum yuav kawg nuas ce ho has le
nuav hab" ........tej no txhob kawm nawb.......mus xyuas poj nrauj
tseem tau hauj lwm dua mog".
Koj thaaj aav yob rua ib cheeb tsaam twg mas Bawg? qhas kuv puas
tau ?.

Tus kwv Hmoob _lao,
Koj tsis ntseeg los xij peem, koj sim mus nug cov Hmoob uas tseem tu
Sub thiab cov uas tseem lwm taw qaib ntawd ces koj yeej yuav paub qhov
tseeb xwb, yog tsis muaj lub hauv paus puas yuav muaj taus lub ntsis,
yog tsis muaj Siv Yis tua Sub Tuam lawv ces Hmoob yeej tsis tau txoj
kev tus Sub Ntxug Sub, Lwm Qaib ntawd li. Vim lawv sib tua lawm neeg
tuag ua vij ua swv lawm Hmoob thiaj xij  ua tsis paub xaus, ib yam li
nej twb pom ib lub caij America ua rau dab hnub, ib lub caij noj qaib
cov txwv ua khab tsaug, ib lub caij yog Hnub so li ntawd.
YTK

Tsis yog hais rau Hmoob_lao nawb xyuam kev lawm, yog kuv hais teb rau
Hmoob Saint Paul xwb.

Phwvnyawm, yog lawm lau!  Kab hais tias mus xyuas poj nrauj tom bar
tseem haib dua mus xyuas siv yis! hahahahaha